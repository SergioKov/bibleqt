<h2>

<h4>Івана 1 
<p>1 На початку було Слово, і Слово було в Бога, і Слово було Бог. 
<p>2 Воно на початку було в Бога. 
<p>3 Усе через Нього постало, і без Нього не постало нічого з того, що постало. 
<p>4 У Ньому було життя, — і життя було Світлом людей. 
<p>5 І Світло світить у темряві, і темрява Його не огорнула. 
<p>6 З’явився чоловік, посланий від Бога; ім’я йому Іван. 
<p>7 Він прийшов, аби свідчити, свідчити про Світло, щоб усі повірили через нього. 
<p>8 Не був він Світлом, а прийшов засвідчити про Світло. 
<p>9 То було справжнє Світло, яке освічує кожну людину, котра приходить у світ. 
<p>10 У світі Він був, і світ через Нього постав, але світ Його не пізнав. 
<p>11 До своїх Він прийшов, та свої Його не прийняли. 
<p>12 А тим, які прийняли Його, дав владу стати Божими дітьми, — тим, які вірять у Його Ім’я. 
<p>13 Вони не народилися ні від крові, ні через тілесне бажання, ні через бажання чоловіка, але народилися від Бога. 
<p>14 І Слово стало тілом, і перебувало між нами, і ми побачили славу Його, — славу як Єдинородного від Отця, повного благодаті й істини. 
<p>15 Іван свідчить про Нього і закликає, промовляючи: Він Той, про Кого я говорив, що Він іде за мною, та Він був переді мною, оскільки був раніше від мене! 
<p>16 Адже з Його повноти ми всі одержували благодать за благодаттю, 
<p>17 оскільки Закон був даний через Мойсея, а благодать та істина з’явилися через Ісуса Христа. 
<p>18 Бога ніхто ніколи не бачив, та Єдинородний Бог, Який у лоні Отця, — Він явив Його. 
<p>19 І це свідчення Івана, коли юдеї з Єрусалима послали до нього священиків і левітів, щоб вони запитали його: Хто ти? 
<p>20 І він визнав, не відмовився, а визнав: Я — не Христос. 
<p>21 І запитали його: То хто ж ти? Ти Ілля? І він відповів: Ні! — Ти пророк? І він відповів: Ні! 
<p>22 Вони ж сказали йому: То хто ж ти такий? Щоб ми дали відповідь тим, які послали нас, що ти сам про себе скажеш? 
<p>23 Він відповів: Я — голос того, хто кличе в пустелі: Рівняйте дорогу Господу! — як сказав пророк Ісая. 
<p>24 Були послані й від фарисеїв. 
<p>25 Тож вони запитали його і сказали йому: Чому ти хрестиш, коли ти не Христос, не Ілля і не пророк? 
<p>26 Іван у відповідь їм сказав: Я хрещу водою, але серед вас стоїть Той, Кого ви не знаєте, 
<p>27 Який іде за мною, [але був ще до мене], — я Йому не гідний розв’язати ремінця на взутті! 
<p>28 Це сталося у Витанії, на другому боці Йордану, де Іван хрестив. 
<p>29 Наступного дня він бачить Ісуса, Який іде до нього, і каже: Ось Агнець Божий, що на Себе бере гріх світу! 
<p>30 Це Той, про Кого я казав, що за мною іде Чоловік, Який був ще до мене, бо Він був раніше від мене. 
<p>31 Я не знав Його, але я прийшов хрестити у воді, щоб Він з’явився Ізраїлеві! 
<p>32 І засвідчив Іван, промовляючи: Бачив я, що Дух сходив, мов голуб, із неба, і залишився на Ньому. 
<p>33 Я не знав Його, але Той, Хто послав мене хрестити водою, сказав мені: Над Ким побачиш Духа, Який сходить і перебуває над Ним, — Він Той, Хто хрестить Духом Святим. 
<p>34 І я побачив, і засвідчив, що Він — Божий Син. 
<p>35 Наступного дня Іван знову стояв з двома своїми учнями. 
<p>36 Побачивши Ісуса, Який ішов, він промовив: Ось Агнець Божий! 
<p>37 І коли він говорив, почули це обидва його учні й пішли за Ісусом. 
<p>38 А Ісус, обернувшись і побачивши, що вони йдуть за Ним, каже їм: Що ви шукаєте? Вони ж сказали йому: Равві, — що в перекладі означає Вчитель, — де Ти живеш? 
<p>39 Він каже їм: Ходіть і подивитеся! Вони прийшли й побачили, де Він перебував, і залишилися в Нього того дня. Було це близько десятої години. 
<p>40 Андрій, брат Симона-Петра, був одним із двох, які почули це від Івана і які пішли за Ним. 
<p>41 Він спочатку розшукав свого брата Симона, та й каже йому: Ми знайшли Месію, що в перекладі означає Христос. 
<p>42 І він привів його до Ісуса. Ісус же, поглянувши на нього, сказав: Ти — Симон, син [Йони]; ти будеш називатися Кифа, що в перекладі означає Петро. 
<p>43 Наступного дня забажав Він піти в Галилею; знайшов там Ісус Филипа, та й каже йому: Іди за Мною! 
<p>44 Филип же був з Витсаїди, з міста Андрія і Петра. 
<p>45 Филип знаходить Натанаїла, та й каже йому: Ми знайшли Того, про Кого писали Мойсей у Законі й пророки, — Ісуса з Назарета, сина Йосифа! 
<p>46 А Натанаїл сказав йому: Чи може бути щось доброго з Назарета? Каже йому Филип: Іди — і подивися. 
<p>47 Побачив Ісус Натанаїла, який ішов до Нього, і каже про нього: Ось справжній ізраїльтянин, в якому немає підступу! 
<p>48 Каже Йому Натанаїл: Звідки мене знаєш? А Ісус у відповідь йому сказав: Ще до того, як закликав тебе Филип, Я бачив тебе, як ти був під смоківницею. 
<p>49 Відповів Натанаїл [і сказав] Йому: Равві, Ти — Син Божий, Ти — Цар Ізраїлю! 
<p>50 Ісус у відповідь сказав йому: Ти повірив, бо Я сказав тобі, що бачив тебе під смоківницею? Ще більше від цього побачиш! 
<p>51 І Він сказав йому: Знову й знову запевняю вас: [відтепер] побачите відкрите небо й Божих ангелів, які піднімаються і опускаються над Людським Сином! 

<h4>Івана 2 
<p>1 Третього дня було весілля в Кані Галилейській; була там мати Ісуса. 
<p>2 Ісус зі Своїми учнями також був запрошений на весілля. 
<p>3 Як. забракло вина, Ісусова мати каже Йому: Не мають вина! 
<p>4 А Ісус їй каже: Що до того Мені й тобі, жінко? Ще не настав Мій час. 
<p>5 Його мати промовила до слуг: Зробіть, що тільки Він вам скаже. 
<p>6 Було там шість кам’яних посудин для води, яку використовували для юдейського очищення; кожна вміщала дві чи три міри. 
<p>7 Каже їм Ісус: Наповніть посудини водою! І наповнили їх ущерть. 
<p>8 Ще каже їм: Тепер зачерпніть і занесіть до старости! І вони понесли. 
<p>9 Коли староста покуштував воду, яка стала вином, то не знав, звідки воно; слуги ж, які зачерпували воду, знали, тоді староста закликав молодого, 
<p>10 та й каже йому: Кожна людина подає спочатку добре вино, а гірше — як нап’ються; [а] ти зберіг добре вино дотепер! 
<p>11 Такий початок чудес зробив Ісус у Кані Галилейській, виявивши славу Свою; і Його учні повірили в Нього. 
<p>12 Після цього Ісус пішов у Капернаум: Він Сам, Його мати, Його брати та Його учні; і пробули вони там декілька днів. 
<p>13 Та наближалася юдейська Пасха, і Ісус прийшов у Єрусалим. 
<p>14 І побачив у храмі тих, які продають овець, волів і голубів, і сидять міняльники грошей. 
<p>15 Зробивши бича з мотузків, Він вигнав усіх із храму, овець і волів, розсипав гроші у міняльників, а столи поперевертав. 
<p>16 А тим, які продавали голубів, сказав: Заберіть їх звідси! Не робіть дому Мого Отця домом торгівлі! 
<p>17 Згадали Його учні, що написано: Ревність до Твого дому з’їдає Мене! 
<p>18 У відповідь на це юдеї запитали Його: Яку ознаку покажеш нам, що таке Ти робиш? 
<p>19 Відповів Ісус і сказав їм: Зруйнуйте цей храм, — і за три дні Я підніму його. 
<p>20 Тоді юдеї сказали: Сорок шість років будувався цей храм, а Ти за три дні піднімеш його? 
<p>21 Він же говорив про храм Свого тіла. 
<p>22 Коли Він воскрес із мертвих, то згадали Його учні, що Він це говорив, — тож повірили і в Писання, і в сказані Ісусом слова. 
<p>23 А коли Він був у Єрусалимі на святі Пасхи, то багато людей, побачивши ті чудеса, які Він творив, повірили в Його Ім’я. 
<p>24 Сам же Ісус не звірявся їм, бо Сам знав усе 
<p>25 і не мав потреби, щоби хтось свідчив про людину, адже Сам знав, що було в людині. 

<h4>Івана 3 
<p>1 Був один чоловік із фарисеїв на ім’я Никодим, старійшина юдейський. 
<p>2 Він прийшов до Ісуса вночі й сказав Йому: Равві, знаємо, що Ти прийшов від Бога як Учитель, бо ніхто не може робити таких чудес, які Ти робиш, коли би Бог не був з ним. 
<p>3 У відповідь Ісус сказав йому: Знову й знову запевняю тебе: коли хто не народиться згори, то не може побачити Божого Царства! 
<p>4 А Никодим Йому каже: Як. може людина, будучи старою, народитися? Чи може вона вдруге увійти в утробу своєї матері й народитися? 
<p>5 Ісус відповів: Знову й знову запевняю тебе: коли хто не народиться від води й Духа, не може увійти до Божого Царства! 
<p>6 Народжене від тіла є тілом, а народжене від Духа є духом. 
<p>7 Не дивуйся з того, що Я сказав тобі: Вам потрібно народитися згори. 
<p>8 Вітер віє, де хоче, і ти чуєш його шум, але не знаєш, звідки приходить і куди прямує. Так буває з кожним, хто народжений від Духа. 
<p>9 Відповів Никодим і сказав Йому: Як. може це статися? 
<p>10 Ісус у відповідь промовив до нього: Ти — учитель Ізраїля, і не знаєш цього? 
<p>11 Знову й знову запевняю тебе, що ми говоримо про те, що знаємо, і про те, що бачили, свідчимо, — та нашого свідчення ви не приймаєте. 
<p>12 Якщо про земне Я сказав вам, і ви не вірите, то як повірите, якщо скажу вам про небесне? 
<p>13 Ніхто не підіймався на небо, тільки Той, Хто зійшов з неба: Син Людський, [Який на небі]. 
<p>14 Як. Мойсей підняв змія в пустелі, так має бути піднятий Син Людський, 
<p>15 щоб кожний, хто вірить у Нього, [не загинув, але] мав вічне життя. 
<p>16 Бо так Бог полюбив світ, що дав [Свого] Єдинородного Сина, щоб кожний, хто вірить у Нього, не загинув, але мав життя вічне. 
<p>17 Адже не послав Бог [Свого] Сина у світ, щоб судити світ, але щоби через Нього спасти світ. 
<p>18 Хто вірить у Нього, не буде засуджений, а хто не вірить, той уже засуджений, бо не повірив в Ім’я Єдинородного Божого Сина. 
<p>19 Це і є суд, що світло прийшло у світ, але люди полюбили темряву більше, ніж світло, бо їхні діла були погані. 
<p>20 Адже кожний, хто чинить зло, ненавидить світло і не приходить до світла, щоби його вчинки не були осуджені, [тому що вони погані]. 
<p>21 А хто чинить правду, той іде до світла, щоб виявилися його діла, бо зроблені вони в Бозі! 
<p>22 Після цього Ісус з учнями прийшов в Юдею і там перебував з ними та хрестив. 
<p>23 Іван також хрестив у Еноні, що поблизу Салима, бо там було багато води; люди приходили й хрестилися, 
<p>24 бо Іван [ще] не був укинутий до в’язниці. 
<p>25 Якось виникла суперечка між Івановими учнями та юдеями щодо очищення. 
<p>26 Прийшли вони до Івана і сказали йому: Равві, Той, Хто був з тобою на тому боці Йордану, про Кого ти засвідчив, хрестить і всі йдуть до Нього! 
<p>27 Іван у відповідь сказав: Людина не може нічого приймати, якщо не буде дано їй з неба. 
<p>28 Ви самі мені свідчите про те, що я казав: Я не Христос, а лише посланий перед Ним. 
<p>29 Хто має молоду, є молодим, а друг молодого, стоячи поряд і слухаючи його, радіє від голосу молодого. Оце і є моя радість, вона тепер сповнилася. 
<p>30 Йому належить зростати, а мені — меншати. 
<p>31 Хто приходить згори, Той над усіма. Хто із землі, той земний і по-земному говорить. Хто приходить з неба, Той над усіма. 
<p>32 Те, що Він побачив і почув, про це і свідчить; але Його свідчення ніхто не приймає. 
<p>33 Хто ж прийняв Його свідчення, той підтвердив, що Бог правдивий. 
<p>34 Бо Кого Бог послав, Той говорить Божі слова, тому що [Бог] дає Духа без міри. 
<p>35 Отець любить Сина і передав усе в Його руки. 
<p>36 Хто вірить у Сина, той має вічне життя, а хто в Сина не вірить, той життя не побачить, але Божий гнів перебуває на ньому. 

<h4>Івана 4 
<p>1 Як. тільки Ісус дізнався, що фарисеї почули, що Він збирає та хрестить більше учнів, ніж Іван, — 
<p>2 хоч Сам Ісус не хрестив, а лише Його учні, — 
<p>3 то Він залишив Юдею і знову пішов до Галилеї. 
<p>4 Потрібно Йому було перейти через Самарію. 
<p>5 Він приходить до самарійського міста, що називається Сихар, поблизу поля, яке Яків дав своєму синові Йосифові. 
<p>6 Була там криниця Якова. Ісус, втомившись з дороги, сів отак біля криниці. Було десь близько шостої години. 
<p>7 Приходить жінка із Самарії по воду. Каже їй Ісус: Дай Мені напитися! 
<p>8 Учні ж Його пішли в місто, щоб купити їжі. 
<p>9 Тоді жінка-самарійка промовила до Нього: Як. Ти, будучи юдеєм, просиш пити у мене, коли я — жінка-самарійка? Адже юдеї не спілкуються із самарійцями! 
<p>10 Ісус у відповідь сказав їй: Коли б ти знала Божий дар і Хто Той, що говорить тобі: Дай мені напитися! — ти просила б у Нього, і Він дав би тобі живої води. 
<p>11 Каже йому жінка: Пане, Ти не маєш відра, а криниця глибока, звідки маєш живу воду? 
<p>12 Хіба Ти більший за нашого батька Якова, який дав нам криницю: і сам з неї пив, і сини його, і худоба його? 
<p>13 У відповідь Ісус сказав їй: Кожний, хто п’є цю воду, буде спраглий знову, 
<p>14 а хто питиме воду, яку Я йому дам, не матиме спраги повік, бо вода, яку Я йому дам, стане в ньому джерелом води, що тече в життя вічне. 
<p>15 Каже Йому жінка: Пане, дай мені цієї води, щоб я не мала спраги й не приходила сюди черпати! 
<p>16 Говорить їй [Ісус]: Іди, поклич свого чоловіка і приходь сюди. 
<p>17 У відповідь жінка сказала Йому: Не маю я чоловіка. Каже їй Ісус: Добре ти сказала, що не маєш чоловіка, 
<p>18 бо п’ятьох чоловіків ти мала, і той, якого нині маєш, не є твоїм чоловіком. Це ти правду сказала. 
<p>19 Каже жінка Йому: Пане, я бачу, що Ти — Пророк. 
<p>20 Наші предки поклонялися на цій горі, а ви кажете, що в Єрусалимі те місце, де потрібно поклонятися. 
<p>21 Ісус промовив до неї: Жінко, вір Мені, що надходить час, коли ні на цій горі, ні в Єрусалимі не будете поклонятися Отцеві. 
<p>22 Ви поклоняєтеся Тому, Кого не знаєте; ми ж поклоняємося Тому, Кого знаємо, бо спасіння від юдеїв. 
<p>23 Але надходить час, — і вже тепер він є, — коли правдиві поклонники будуть поклонятися Отцеві в Дусі та істині, бо Отець шукає Собі таких поклонників. 
<p>24 Бог є Дух, і хто Йому поклоняється, повинен поклонятися у Дусі та істині. 
<p>25 Відказує Йому жінка: Знаю, що прийде Месія, Який називається Христос ; коли Він прийде, то сповістить нам усе! 
<p>26 Каже їй Ісус: Це Я — Той, Хто говорить з тобою! 
<p>27 І тоді надійшли Його учні й дивувалися, що Він розмовляв із жінкою. Однак ніхто з них не спитав: Чого хочеш? — або: Чому розмовляєш з нею? 
<p>28 А жінка залишила своє відро, пішла до міста й каже людям: 
<p>29 Ходіть і подивіться на Чоловіка, Який мені сказав усе, що я зробила! Чи часом Він не Христос? 
<p>30 Вони вийшли з міста й пішли до Нього. 
<p>31 Тим часом учні просили Його, кажучи: Равві, їж! 
<p>32 Та Він сказав їм: Я маю їсти поживу, якої ви не знаєте. 
<p>33 Тоді учні почали перемовлятися між собою: Чи не приніс хто Йому їсти? 
<p>34 Каже їм Ісус: Моя пожива — чинити волю Того, Хто послав Мене, та довершити Його справу. 
<p>35 Чи не кажете ви, що за чотири місяці настануть жнива? А я кажу вам: Підійміть ваші очі й погляньте на ниви, які вже дозріли для жнив. 
<p>36 Хто жне, той одержує нагороду і збирає врожай для вічного життя, щоб разом раділи ті, хто сіє і хто жне. 
<p>37 Адже тут справджується приказка: Один сіє, а інший жне. 
<p>38 Я послав вас жати там, де ви не трудилися; інші трудилися, а ви пожинаєте їхню працю! 
<p>39 Багато самарійців з того міста повірило в Нього через слова, які засвідчила жінка: Він сказав мені все, що я зробила. 
<p>40 Ось чому, коли прийшли до Нього самарійці, то просили Його, щоби побув у них. І Він пробув там два дні. 
<p>41 Значно більше повірило через Його слово. 
<p>42 Жінці ж казали: Вже не через твоє свідчення віримо, а тому, що самі чули та знаємо, що Він — справжній Спаситель світу, [Христос]. 
<p>43 А через два дні Він вийшов звідти [і пішов] до Галилеї, 
<p>44 бо Сам Ісус засвідчив, що пророк не має пошани на своїй батьківщині. 
<p>45 Отже, коли прийшов у Галилею, галилейці прийняли Його, побачивши все, що Він учинив у Єрусалимі на святі, оскільки й вони ходили на свято. 
<p>46 Отож, [Ісус] знову прийшов до Кани Галилейської, де перетворив воду у вино. У Капернаумі був якийсь придворний, син котрого нездужав. 
<p>47 Почувши, що Ісус прийшов з Юдеї до Галилеї, він пішов до Нього і просив [Його], щоби прийшов і оздоровив його сина, який був при смерті. 
<p>48 А Ісус сказав йому: Якщо не побачите ознак і чудес, не повірите! 
<p>49 Каже Йому придворний: Господи, прийди, поки не померло моє дитя! 
<p>50 Говорить йому Ісус: Іди, твій син живе! І повірив чоловік у слова, які сказав йому Ісус, і пішов. 
<p>51 Відразу ж, як він входив, його раби зустріли його [і сповістили йому], кажучи, що його син живий. 
<p>52 Він же запитав у них про час, коли йому покращало. А йому сказали, що вчора о сьомій годині залишила його гарячка. 
<p>53 Тож батько зрозумів, що то була якраз та година, о котрій сказав йому Ісус: Твій син живе! Тож повірив він сам і весь його дім. 
<p>54 Це вже було друге чудо, яке вчинив Ісус, прийшовши з Юдеї в Галилею. 

<h4>Івана 5 
<p>1 Після цього було юдейське свято, і Ісус прийшов у Єрусалим. 
<p>2 Є в Єрусалимі біля Овечої брами купальня, що по-юдейському називається Витезда, вона має п’ять критих входів. 
<p>3 У них лежало багато недужих, сліпих, кривих, сухих, [які очікували руху води. 
<p>4 Бо ангел Господній час від часу сходив до купальні й збурював воду. Хто перший заходив після збурення води, той ставав здоровим, хоч би якою була його недуга]. 
<p>5 Був там один чоловік, який тридцять вісім років нездужав. 
<p>6 Ісус, побачивши його, як лежав, і, знаючи, що довго він уже хворіє, сказав йому: Чи ти хочеш стати здоровим? 
<p>7 Хворий відповів Йому: Пане, не маю людини, яка вкинула б мене до купальні, коли забурлить вода. Коли ж я приходжу, то інший уже заходить раніше за мене. 
<p>8 Каже йому Ісус: Устань, візьми постіль свою і ходи! 
<p>9 І чоловік тут же став здоровим, узяв свою постіль і почав ходити. 
<p>10 Була тоді субота. Тому юдеї казали до того, хто видужав: Нині субота, і не годиться тобі носити свою постіль. 
<p>11 Він же відповів їм: Той, Хто мене оздоровив, сказав мені: Візьми свою постіль і ходи! 
<p>12 Вони запитали його: Хто Той Чоловік, Який сказав тобі взяти й ходити? 
<p>13 Оздоровлений не знав, Хто Він, бо Ісус увійшов у натовп, який був на тому місці. 
<p>14 Згодом Ісус зустрів його в храмі й сказав йому: Ось видужав ти. Не гріши більше, щоби чого гіршого не сталося тобі. 
<p>15 Пішов цей чоловік і сповістив юдеям, що його оздоровив Ісус. 
<p>16 І стали юдеї переслідувати Ісуса [й намагалися Його вбити] за те, що робив таке в суботу. 
<p>17 Ісус же відповів їм: Мій Отець працює дотепер, — працюю і Я. 
<p>18 Отже, юдеї ще більше намагалися Його вбити не тільки за те, що порушував суботу, але й що Бога називав Своїм Отцем, роблячи Себе рівним Богові. 
<p>19 У відповідь Ісус говорив їм: Знову й знову запевняю вас: Син не може робити нічого Сам від Себе, а тільки те, що бачить, як Отець робить; що Він робить, — те й Син також робить. 
<p>20 Адже Отець любить Сина й показує Йому все, що Сам робить, і покаже Йому діла ще більші від цих, щоб ви дивувалися. 
<p>21 Отож, як Отець воскрешає мертвих і оживляє, так і Син, кого хоче, оживляє, 
<p>22 оскільки Отець не судить нікого, але весь суд передав Синові, 
<p>23 щоб усі шанували Сина, як шанують Отця. Хто не шанує Сина, той не шанує і Отця, Який Його послав. 
<p>24 Знову й знову запевняю вас, що хто слухає Моє слово і вірить у Того, Хто послав Мене, має вічне життя і на суд не приходить, але перейшов він від смерті до життя. 
<p>25 Знову й знову запевняю вас, що надходить час, — і він вже є, — коли мертві почують голос Сина Божого і, почувши, оживуть. 
<p>26 Бо як Отець має життя в Собі, так дав і Синові мати в Собі життя. 
<p>27 І дав Йому владу [і] суд чинити, бо він є Сином Людським. 
<p>28 Не дивуйтеся цьому, бо надходить час, коли всі, хто в могилах, почують Його голос; 
<p>29 і вийдуть ті, які робили добро, у воскресіння життя, а ті, які робили зло, — у воскресіння суду. 
<p>30 Не можу Я Сам від Себе робити нічого. Як. Я чую, так і суджу, і Мій суд справедливий, бо не шукаю Своєї волі, але волі Того, Хто Мене послав, — [Отця]. 
<p>31 Якщо Я свідчу Сам про Себе, то Моє свідчення неправдиве. 
<p>32 Є інший, Хто свідчить про Мене; і знаю, що свідчення, яким Він свідчить про Мене, істинне. 
<p>33 Ви посилали до Івана, і він засвідчив істину. 
<p>34 Я ж не від людини приймаю свідчення, але кажу це для того, щоб ви були спасенні. 
<p>35 Він був світильником, який горів і світив, ви ж хотіли порадуватися від його світла на якийсь час. 
<p>36 Я ж маю свідчення більше, ніж свідчення Івана, адже діла, які Мені доручив Отець, щоб Я їх довершив, — ті діла, які Я роблю, свідчать про Мене, що Отець Мене послав. 
<p>37 І Сам Отець, Який послав Мене, засвідчив про Мене. А ви голосу Його ніколи не чули і виду Його ніколи не бачили, 
<p>38 і не маєте Його слова, яке перебувало б у вас, тому що не вірите Тому, Кого Він послав. 
<p>39 Дослідіть Писання! Адже ви думаєте через них мати вічне життя, а вони свідчать про Мене. 
<p>40 Та ви не хочете прийти до Мене, щоб мати життя. 
<p>41 Слави від людей Я не приймаю, 
<p>42 але знаю вас, що Божої любові ви не маєте в собі. 
<p>43 Я прийшов у Ім’я Мого Отця, — і ви не приймаєте Мене. Якщо ж інший прийде у своє ім’я, того приймете. 
<p>44 Як. ви можете повірити, коли приймаєте одне від одного славу, а слави, що від єдиного Бога, — не шукаєте? 
<p>45 Не думайте, що Я буду оскаржувати вас перед Отцем; є той, хто вас звинувачує, — Мойсей, на якого ви надієтеся. 
<p>46 Бо коли б ви вірили Мойсеєві, то вірили б і Мені, адже він написав про Мене. 
<p>47 Якщо ж ви не вірите його Писанням, то як ви повірите Моїм словам? 

<h4>Івана 6 
<p>1 Після цього Ісус пішов на другий бік Тиверіадського моря Галилеї. 
<p>2 І за Ним ішов великий натовп, оскільки бачили чудеса, які Він здійснював над хворими. 
<p>3 Ісус вийшов на гору й сидів там зі Своїми учнями. 
<p>4 Наближалася Пасха — юдейське свято. 
<p>5 Тоді Ісус, піднявши очі, побачив, що великий натовп іде до Нього, і каже Филипові: За що купимо хліба, щоб вони поїли? 
<p>6 Він говорив це, випробовуючи його, бо Сам знав, що мав робити. 
<p>7 Відповів йому Филип: На двісті динаріїв хліба буде недостатньо, щоб кожний хоч трохи одержав. 
<p>8 Каже Ісусові один із Його учнів, Андрій, брат Симона-Петра: 
<p>9 Тут є [один] хлопець, який має п’ять ячмінних хлібів та дві риби, але що це на таку кількість? 
<p>10 Промовив Ісус: Розсадіть людей! Було тут багато трави. Тож посідали люди, числом тисяч зо п’ять. 
<p>11 Ісус узяв хліби і, віддавши хвалу, подав [учням; учні ж] — тим, які посідали; також і рибу, скільки бажали. 
<p>12 Коли наїлися, Він сказав Своїм учням: Зберіть залишені куски, щоб нічого не пропало. 
<p>13 Зібрали й наповнили дванадцять кошиків шматками з п’ятьох ячмінних хлібів, що залишилися після тих, які їли. 
<p>14 Тоді люди, побачивши чудо, яке [Ісус] учинив, говорили, що Він є справжній Пророк, Який має прийти у світ. 
<p>15 А Ісус, знаючи, що вони мають намір прийти, взяти й проголосити Його Царем, відійшов знову Сам на гору. 
<p>16 З настанням вечора Його учні спустилися до моря, 
<p>17 увійшли в човен і попливли на другий бік моря, до Капернаума. Уже стемніло, а Ісус ще не приходив до них; 
<p>18 море розхвилювалося, бо подув сильний вітер. 
<p>19 Коли вони пропливли десь двадцять п’ять чи тридцять стадій, то побачили, що Ісус іде по морю й наближається до човна, — і налякалися. 
<p>20 Він же каже їм: Це Я, не бійтеся! 
<p>21 Вони хотіли взяти Його до човна, а тим часом човен пристав до берега, куди вони прямували. 
<p>22 Наступного дня юрба, яка перебувала на другому боці моря, побачила, що іншого човна там не було, крім [того] одного, [до якого ввійшли Його учні], і що Ісус не входив до човна зі Своїми учнями, а відпливли лише самі Його учні. 
<p>23 Тим часом з Тиверіади припливли інші човни поблизу того місця, де їли хліб після того, як Господь віддав хвалу. 
<p>24 Коли люди побачили, що там немає ні Ісуса, ні Його учнів, вони самі посідали у човни й попливли до Капернаума, шукаючи Ісуса. 
<p>25 Коли знайшли Його на тому боці моря, сказали Йому: Равві, коли Ти прибув сюди? 
<p>26 У відповідь Ісус сказав їм: Знову й знову запевняю вас: ви шукаєте Мене не тому, що побачили чудеса, але тому, що їли хліб і наситилися. 
<p>27 Не працюйте для поживи, яка гине, але для поживи, яка залишається на вічне життя, яку дасть вам Син Людський, бо Його призначив Бог Отець! 
<p>28 Запитали в Нього: Що нам робити, аби чинити Божі діла? 
<p>29 У відповідь Ісус їм сказав: Боже діло є те, щоб ви повірили в Того, Кого Він послав. 
<p>30 Тоді сказали Йому: Яку ознаку Ти зробиш, щоб ми побачили і повірили Тобі? Що Ти зробиш? 
<p>31 Наші батьки їли манну в пустелі, згідно з написаним: Хліб з неба дав їм їсти! 
<p>32 А Ісус їм відказав: Знову й знову запевняю вас: не Мойсей дав вам хліб з неба, але Мій Отець дає вам справжній хліб з неба, 
<p>33 бо хлібом Божим є Той, Хто сходить з неба і дає світові життя. 
<p>34 Тоді сказали Йому: Господи, давай нам завжди цей хліб! 
<p>35 Сказав їм Ісус: Я — хліб життя! Хто приходить до Мене, — не буде голодувати, і хто вірить у Мене, — ніколи не буде спраглим. 
<p>36 Але Я сказав вам, що ви хоч і побачили Мене, але не вірите. 
<p>37 Усе, що дає Мені Отець, прийде до Мене; і того, хто приходить до Мене, Я не вижену геть, 
<p>38 бо Я зійшов з неба виконувати не Мою волю, а волю Того, Хто Мене послав, — [Отця]. 
<p>39 А воля Того, Хто Мене послав, — [Отця], — є та, аби все, що Він Мені дав, Я не втратив, але воскресив це останнього дня. 
<p>40 Воля Мого Отця є та, щоб кожний, хто бачить Сина й вірить у Нього, мав вічне життя, — і Я воскрешу його останнього дня. 
<p>41 Тож нарікали на Нього юдеї, бо Він сказав: Я — хліб, який зійшов з неба, — 
<p>42 і казали: Хіба це не Ісус, син Йосифа, батька й матір Якого ми знаємо? Як. же тепер [Він] каже: Я зійшов з неба? 
<p>43 У відповідь Ісус сказав їм: Не ремствуйте між собою. 
<p>44 Ніхто не може прийти до Мене, коли Отець, Який Мене послав, не притягне його, — і Я воскрешу його останнього дня. 
<p>45 Написано в пророків: І всі будуть навчені Богом! Кожний, хто чув Отця і навчився, приходить до Мене. 
<p>46 Не тому, що Отця хтось бачив; хіба лише Той, Хто є від Бога, — Він і бачив Отця. 
<p>47 Знову й знову запевняю вас: той, хто вірить [у Мене], має вічне життя. 
<p>48 Я — хліб життя! 
<p>49 Ваші батьки їли манну в пустелі, — і повмирали. 
<p>50 Цей же — хліб, який сходить із неба, аби той, хто його їсть, не помер. 
<p>51 Я — хліб живий, який зійшов з неба; якщо хто буде їсти цей хліб, житиме вічно. Хліб, який Я дам, — це Моє тіло, [яке Я віддам] для життя світу! 
<p>52 Тоді стали сперечатися між собою юдеї, кажучи: Як. це може Він дати нам їсти Своє тіло? 
<p>53 А Ісус сказав їм: Знову й знову запевняю вас: якщо не будете їсти тіла Сина Людського і не будете пити Його крові, не будете мати в собі життя. 
<p>54 Хто їсть Моє тіло і п’є Мою кров, той має вічне життя, і Я його воскрешу останнього дня. 
<p>55 Адже Моє тіло — справжня пожива, а Моя кров — справжній напій. 
<p>56 Хто споживає Моє тіло і п’є Мою кров, той перебуває в Мені, і Я в ньому. 
<p>57 Як. послав Мене живий Отець, так і Я живу через Отця, — і той, хто буде споживати Мене, житиме через Мене. 
<p>58 Це є хліб, який зійшов із неба. Не так, як батьки [ваші манну] їли й померли, а хто споживатиме цей хліб, буде жити вічно! 
<p>59 Так говорив Він, навчаючи в синагозі в Капернаумі. 
<p>60 Чимало Його учнів, почувши це, казали: То жорстокі слова! Хто може їх слухати? 
<p>61 Ісус же, знаючи в Собі, що Його учні нарікають через це, сказав їм: Чи це вас спокушує? 
<p>62 А що ж буде, як ви побачите, що Син Людський підіймається туди, де був раніше? 
<p>63 Дух оживляє, а тіло ніяк не допомагає. Слова, які Я вам сказав, є дух і життя. 
<p>64 Але є деякі з вас, які не вірять! Ісус із самого початку знав, хто є ті, які не вірять, і хто є той, котрий Його зрадить. 
<p>65 І Він додав: Тому Я сказав вам, що ніхто не може прийти до Мене, якщо йому не було дано від [Мого] Отця. 
<p>66 Від того часу багато хто з Його учнів відійшов геть і вже не ходив з Ним. 
<p>67 Тоді Ісус сказав дванадцятьом: Може, і ви хочете відійти? 
<p>68 А Симон-Петро відповів Йому: Господи, до кого ми підемо? Ти маєш слова вічного життя; 
<p>69 і ми повірили й пізнали, що Ти є Святий — [Син живого] Бога! 
<p>70 Відповів їм Ісус: Чи не дванадцятьох вас Я вибрав? Але один з вас є дияволом. 
<p>71 Він говорив про Юду Іскаріота, сина Симона, бо він, будучи одним із дванадцятьох, мав Його зрадити. 

<h4>Івана 7 
<p>1 Після цього Ісус подорожував по Галилеї, бо не хотів ходити по Юдеї, тому що юдеї прагнули Його вбити. 
<p>2 А наближалося юдейське свято Кучок. 
<p>3 І сказали Ісусові Його брати: Вийди звідси й піди до Юдеї, щоб і Твої учні побачили діла, які Ти робиш. 
<p>4 Адже ніхто такого не робить таємно, але сам шукає, як стати відомим. Якщо робиш таке, то вияви Себе світові! 
<p>5 Оскільки і Його брати не вірили в Нього. 
<p>6 На це Ісус сказав їм: Мій час ще не настав, але ваш час завжди готовий. 
<p>7 Світ не може вас ненавидіти. Мене ж він ненавидить, бо Я свідчу про нього, що його діла лихі. 
<p>8 Ідіть на свято; Я не йду на це свято, бо Мій час ще не сповнився! 
<p>9 Сказавши це, Він залишився в Галилеї Сам. 
<p>10 Коли ж Його брати пішли на свято, то й Він пішов, але не явно, а наче таємно. 
<p>11 Тож юдеї розшукували Його під час свята й запитували: Де Він? 
<p>12 І була щодо Нього велика суперечка між людьми. Деякі казали, що Він добрий; інші ж казали, що ні, — Він обманює народ. 
<p>13 Та відкрито ніхто не говорив про Нього, бо боялися юдеїв. 
<p>14 Посередині свята Ісус увійшов до храму й почав навчати. 
<p>15 Тому дивувалися юдеї, кажучи: Як. Він знає Писання, хоч не вчився? 
<p>16 Тоді у відповідь Ісус їм сказав: Моя наука — не Моя, але Того, Хто Мене послав. 
<p>17 Якщо хто хоче чинити Його волю, той пізнає вчення, чи воно від Бога, чи Я говорю від Себе. 
<p>18 Хто говорить від себе самого, той шукає власної слави, а Хто шукає слави для Того, Хто послав Його, Той правдивий, і немає в Ньому неправди. 
<p>19 Чи не Мойсей дав вам Закон? А ніхто з вас не виконує Закону. Чому ж ви Мене хочете вбити? 
<p>20 Натовп відповів [і сказав]: Біса маєш! Хто Тебе хоче вбити? 
<p>21 У відповідь Ісус сказав їм: Одне діло зробив Я, — і ви всі дивуєтеся. 
<p>22 Мойсей заповідав вам обрізатися не тому, що воно від Мойсея, але тому, що воно від батьків, і ви в суботу обрізуєте людину. 
<p>23 Якщо чоловік приймає обрізання в суботу, щоб не був порушений Закон Мойсея, то чого ж ви палаєте на Мене гнівом, що Я зробив здоровою в суботу всю людину? 
<p>24 Не судіть за зовнішнім виглядом, але судіть справедливим судом! 
<p>25 Тоді деякі жителі Єрусалима почали говорити: Хіба це не Той, Кого хочуть убити? 
<p>26 І ось, Він говорить відкрито і нічого Йому не кажуть. Чи справді впевнилися старші, що Він Христос? 
<p>27 Але ж ми знаємо, звідки Він; коли ж прийде Христос, ніхто не знатиме, звідки Він. 
<p>28 Тоді Ісус, навчаючи й розповідаючи в храмі, голосно промовив: І Мене знаєте, і звідки Я, ви знаєте; Я не прийшов від Себе, але правдивим є Той, Хто послав Мене, Котрого ви не знаєте. 
<p>29 Я ж Його знаю, бо Я від Нього, і Він Мене послав! 
<p>30 Тому вони намагалися схопити Його, але ніхто не наклав на Нього рук, бо ще не настав Його час. 
<p>31 Багато людей повірили в Нього і казали: Коли прийде Христос, хіба Він буде робити більші чудеса від тих, які Цей зробив? 
<p>32 Почули фарисеї, що юрба гомоніла таке про Нього. І послали фарисеї та первосвященики своїх слуг, щоб вони схопили Його. 
<p>33 Тому сказав Ісус: Ще короткий час буду з вами, та й піду до Того, Хто послав Мене. 
<p>34 Будете шукати Мене — і не знайдете; і де Я буду, ви туди не зможете прийти! 
<p>35 Міркували між собою юдеї: Куди це Він хоче йти, що ми не знайдемо Його? Чи до розсіяних між греками хоче йти, та й греків навчати? 
<p>36 Що то за слово Він сказав: Будете шукати Мене — і не знайдете; і де Я буду, ви туди не зможете прийти? 
<p>37 Останнього великого дня свята Ісус стояв і закликав, кажучи: Якщо хто спраглий, нехай приходить до Мене і п’є. 
<p>38 Хто вірить у Мене, як каже Писання, ріки живої води з нутра його потечуть. 
<p>39 Це Він сказав про Духа, Якого мали одержати ті, котрі повірили в Нього. Але Духа ще не було, бо Ісус ще не був прославлений. 
<p>40 [Багато хто] з народу, почувши ці слова, міркував: Це справді Пророк! 
<p>41 Інші твердили: Це Христос! Ще інші говорили: Хіба з Галилеї прийде Христос? 
<p>42 Хіба в Писанні не сказано, що Христос прийде з нащадків Давида, з Вифлеєма — села, звідки був Давид? 
<p>43 Тож через Нього в народі постала незгода. 
<p>44 Деякі ж з них хотіли схопити Його, але ніхто не накладав на Нього рук. 
<p>45 Отже, слуги повернулися до первосвящеників і фарисеїв, а ті дорікали їм: Чому ви не привели Його? 
<p>46 Слуги відповіли: Ніколи ще жодна людина не говорила так, [як Цей Чоловік]. 
<p>47 Тоді фарисеї їм відповіли: Чи й ви також обмануті? 
<p>48 Хіба хтось зі старших чи з фарисеїв повірив у Нього? 
<p>49 Але цей народ, який не знає Закону, — проклятий він! 
<p>50 Каже їм Никодим, який приходив до Нього раніше і був одним із них: 
<p>51 Хіба судить наш Закон людину, не вислухавши її спочатку і не дізнавшись, що вона робить? 
<p>52 Та вони у відповідь сказали йому: А ти часом не з Галилеї? Досліди і побачиш, що пророк не приходить з Галилеї! 
<p>53 І розійшлися всі по своїх домах. 

<h4>Івана 8 
<p>1 Ісус пішов на Оливну гору. 
<p>2 Та вдосвіта знову прийшов до храму, і весь народ приходив до Нього, і Він, сівши, навчав їх. 
<p>3 А книжники й фарисеї привели [до Нього] жінку, схоплену під час перелюбу і, поставивши її посередині, 
<p>4 кажуть Йому: Учителю, ця жінка явно була схоплена в перелюбі. 
<p>5 У Законі Мойсей наказав нам таких побивати камінням. А Ти що на це скажеш? 
<p>6 Це вони говорили, випробовуючи Його, щоб мати підставу звинуватити Його. Ісус же, схилившись додолу, писав пальцем по землі, [не звертаючи на них уваги]. 
<p>7 Оскільки вони продовжували запитувати Його, Він підвівся і сказав їм: Хто з вас без гріха, нехай перший кине в неї камінь! 
<p>8 І знову, схилившись, писав по землі. 
<p>9 Вони ж, почувши, [і засоромлені совістю], відходили один за одним, починаючи зі старших [до останніх]; і залишився Сам [Ісус] та жінка, яка стояла посередині. 
<p>10 Ісус, підвівши голову [і не побачивши нікого, лише саму жінку], сказав їй: Жінко, де вони, [ті, хто звинувачував тебе]? Ніхто тебе не осудив? 
<p>11 Вона відповіла: Ніхто, Господи. А Ісус їй сказав: Я тебе також не засуджую. Іди й відтепер більше не гріши. 
<p>12 Тоді Ісус знову промовляв до них, кажучи: Я — Світло для світу! Хто піде за Мною, той не ходитиме в темряві, але матиме Світло життя. 
<p>13 Однак фарисеї Йому сказали: Ти свідчиш про Себе Сам, тож Твоє свідчення не є правдивим. 
<p>14 У відповідь Ісус сказав їм: Хоч Я свідчу про Себе, Моє свідчення є правдивим, бо Я знаю, звідки прийшов і куди йду, а ви не знаєте, звідки Я і куди йду. 
<p>15 Ви по-тілесному судите, — Я ж не суджу нікого. 
<p>16 А якщо Я і суджу, то Мій суд є правдивим, бо Я не один, але з Тим, Хто Мене послав, — з Отцем. 
<p>17 У вашому ж таки Законі написано, що свідчення двох людей є правдивим. 
<p>18 Я Сам свідчу про Себе, та свідчить про Мене і Той, Хто Мене послав, — Отець! 
<p>19 Тоді запитали Його: Де Твій Отець? Ісус відповів: Ні Мене не знаєте, ні Мого Отця; коли б ви Мене знали, то знали б і Мого Отця. 
<p>20 Ці слова Він сказав біля скарбниці, навчаючи в храмі, і ніхто не схопив Його, бо ще не прийшов Його час. 
<p>21 Тоді знову сказав їм [Ісус]: Я відходжу, і ви будете шукати Мене, і в гріховності своїй помрете. Куди Я іду, туди ви не можете піти! 
<p>22 Тож юдеї міркували між собою, чи Сам Себе Він не вб’є, коли каже: Куди Я іду, туди ви не можете піти? 
<p>23 А Він говорив їм: Ви — здолу, Я — звисока; ви від цього світу, Я не від цього світу. 
<p>24 Тому Я сказав вам, що помрете у ваших гріхах. Бо коли не повірите, що Я є, то помрете у ваших гріхах. 
<p>25 А вони запитали Його: Хто Ти? Сказав їм Ісус: Я — Початок, що й кажу вам. 
<p>26 Багато Я маю про вас говорити і судити, але Той, Хто послав Мене, є правдивий, і Я світові те кажу, що від Нього почув. 
<p>27 Вони ж не зрозуміли, що Він говорив їм про Отця. 
<p>28 Тому Ісус їм сказав: Коли піднесете Сина Людського, тоді зрозумієте, що це Я і що від Себе нічого не роблю, а тільки як навчив Мене [Мій] Отець, — те й говорю. 
<p>29 Той, Хто послав Мене, є зі Мною; [Отець] не залишив Мене Самого, бо Я завжди роблю те, що Йому до вподоби! 
<p>30 Коли Він це говорив, багато хто повірив у Нього. 
<p>31 Тож промовив Ісус до тих юдеїв, які повірили в Нього: Якщо ви будете перебувати в Моєму слові, тоді справді будете Моїми учнями 
<p>32 і пізнаєте істину, а істина вас вільними зробить! 
<p>33 Вони відповіли Йому: Ми є потомством Авраама і не були ні в кого й ніколи невільниками. То як же Ти кажеш, що станемо вільними? 
<p>34 Відповів їм Ісус: Знову й знову запевняю вас, що кожний, хто чинить гріх, є невільником гріха. 
<p>35 Але невільник не залишається в домі навіки; Син же залишається навіки. 
<p>36 Отже, якщо Син визволить вас, то справді будете вільні. 
<p>37 Знаю, що ви є потомством Авраама, але прагнете Мене вбити, бо Моє слово не вміщається у вас. 
<p>38 Я кажу те, що побачив у [Мого] Отця, а ви чините те, що чули від [вашого] батька. 
<p>39 У відповідь вони Йому сказали: Авраам наш батько! Каже їм Ісус: Якби ви були дітьми Авраама, ви чинили б діла Авраамові; 
<p>40 нині ж ви шукаєте вбити Мене — Людину, Котра сказала вам істину, яку почула від Бога. Авраам такого не робив. 
<p>41 Ви робите діла вашого батька! Тоді вони сказали Йому: Ми народилися не від перелюбу; маємо одного Отця — Бога! 
<p>42 Сказав їм Ісус: Якби Бог був вашим Отцем, ви полюбили б Мене, бо Я від Бога вийшов і прийшов, — не Сам від Себе прийшов, але Він Мене послав. 
<p>43 Чому ви не розумієте Моєї мови? Бо ви не можете слухати Моїх слів. 
<p>44 Ви від вашого батька — диявола, і ви хочете виконувати бажання вашого батька. Той був душогубом від самого початку і в істині не встояв, бо немає в ньому істини. Коли говорить неправду, тоді своє говорить, бо він неправдомовець і батько неправди. 
<p>45 А коли Я істину кажу, — ви не вірите Мені. 
<p>46 Хто з вас оскаржить Мене за гріх? А якщо Я істину кажу, то чому ви Мені не вірите? 
<p>47 Хто від Бога, той слухає Божі слова; ви ж тому й не слухаєте, що ви не від Бога! 
<p>48 Відповідаючи на це, юдеї сказали: Хіба не так ми говоримо, що Ти самарієць і біса маєш? 
<p>49 Ісус відповів: Я біса не маю, але шаную Мого Отця, а ви Мене зневажаєте. 
<p>50 Я не шукаю власної слави: є Той, Хто шукає і судить. 
<p>51 Знову й знову запевняю вас, що коли хто збереже Моє слово, не побачить смерті повік! 
<p>52 Тоді юдеї сказали Йому: Тепер ми довідалися, що Ти маєш біса. І Авраам помер, і пророки, а Ти кажеш: Коли хто збереже Моє слово, не скуштує смерті ніколи. 
<p>53 Хіба Ти більший від нашого батька Авраама, який помер? Та й пророки повмирали. Ким Ти Себе Самого робиш? 
<p>54 Ісус відповів: Якщо Я буду прославляти Себе Самого, то слава Моя — ніщо. Це Мій Отець Мене прославляє, — Той, про Кого ви кажете: Він — наш Бог; 
<p>55 ви Його не пізнали, Я ж Його знаю. І якщо Я скажу, що не знаю Його, то буду подібним до вас — неправдомовцем, але Я Його знаю та зберігаю Його слово. 
<p>56 Авраам, ваш батько, радий був би побачити Мій день — і побачив, і зрадів! 
<p>57 На це юдеї Йому сказали: Ти не маєш ще й п’ятдесяти років, а вже бачив Авраама? 
<p>58 Та Ісус їм сказав: Знову й знову запевняю вас: Перш ніж був Авраам, — Я є! 
<p>59 Тоді схопили каміння, щоб кидати в Нього. Ісус же скрився і вийшов з храму, [пройшовши між ними, і попрямував далі]. 

<h4>Івана 9 
<p>1 А коли Він ішов, то побачив чоловіка, сліпого від народження. 
<p>2 Його учні запитали Його, кажучи: Учителю, хто згрішив: він чи батьки його, що сліпим народився? 
<p>3 Ісус відповів: Ні він не згрішив, ні його батьки, але щоб виявилися на ньому Божі діла. 
<p>4 Доки є день, потрібно, щоб ми робили діла Того, Хто Мене послав; надходить ніч, коли ніхто не зможе робити. 
<p>5 Поки Я є у світі, Я — Світло для світу! 
<p>6 Сказавши це, Він плюнув на землю, зробив грязиво зі слини й помазав ним очі сліпому, 
<p>7 і сказав йому: Піди вмийся в купальні Силоам! Силоам у перекладі означає «посланий». Отже, він пішов, умився і прийшов зрячим. 
<p>8 Сусіди ж і ті, котрі бачили його раніше, як він був жебраком, казали: Хіба це не той, хто сидів і жебрав? 
<p>9 Деякі говорили, що це він; інші говорили, що ні, але подібний до нього. Він [же] казав: Це я! 
<p>10 Тоді випитували в нього: Як. тобі відкрилися очі? 
<p>11 Він відповів: Чоловік, Якого звуть Ісус, зробив грязиво й помазав мої очі та сказав мені: Іди в [купальню] Силоам і вмийся. Я пішов, умився і прозрів. 
<p>12 І запитали в нього: Де Він? Той каже: Я не знаю. 
<p>13 Тож повели того, який був колись сліпий, до фарисеїв. 
<p>14 А того дня, коли Ісус зробив грязиво й відкрив йому очі, була субота. 
<p>15 Знову запитували його фарисеї, як він прозрів. Він сказав їм: Грязиво поклав мені на очі, я вмився і бачу. 
<p>16 Деякі з фарисеїв говорили: Ця Людина не є від Бога, бо не дотримується суботи. Інші ж казали: Як. може грішна людина робити такі чудеса? І виник між ними поділ. 
<p>17 Знову кажуть сліпому: Що ти скажеш про Нього, оскільки Він відкрив твої очі? Він же сказав: Це Пророк! 
<p>18 Але юдеї не повірили в те, що він був сліпим і став зрячим, аж поки не покликали батьків того, хто прозрів, 
<p>19 і не запитали їх, говорячи: Чи це ваш син, про якого ви кажете, що народився сліпий? Як. же він тепер бачить? 
<p>20 У відповідь його батьки сказали [їм]: Знаємо, що він — наш син і що народився сліпий, 
<p>21 а чому тепер бачить, — не знаємо, або хто відкрив йому очі, — ми не знаємо. Він дорослий, його й запитайте; нехай говорить сам за себе! 
<p>22 Таке сказали його батьки, оскільки боялися юдеїв; а юдеї вже змовилися, що коли хто визнає його за Христа, то буде відлучений він від синагоги. 
<p>23 Ось чому його батьки сказали: Він дорослий, тож запитайте його самого. 
<p>24 Отже, вдруге покликали чоловіка, який був сліпий, і сказали йому: Віддай славу Богові! Ми знаємо, що Той Чоловік грішний! 
<p>25 У відповідь він сказав: Чи Він грішний, — я не знаю; одне знаю, що я був сліпий, а тепер бачу! 
<p>26 [Ще раз] запитали його: Що Він тобі зробив? Як. відкрив твої очі? 
<p>27 Він відповів їм: Я вам уже сказав, та ви не вислухали. Що ще хочете почути? Чи й ви хочете стати Його учнями? 
<p>28 І докорили йому, кажучи: Це ти Його учень, а ми — учні Мойсея. 
<p>29 Ми знаємо, що з Мойсеєм говорив Бог, а Цей — ми не знаємо звідки Він! 
<p>30 Чоловік сказав їм у відповідь: Дивно, що ви не знаєте, звідки Він, а Він відкрив мені очі. 
<p>31 Адже відомо, що грішників Бог не слухає, але коли хто Бога шанує і чинить Його волю, того Він слухає. 
<p>32 Споконвіку не чувано, щоби хтось відкрив очі тому, хто народився сліпим. 
<p>33 Якби Він не був від Бога, то не міг би робити нічого! 
<p>34 А вони йому у відповідь сказали: Ти весь у гріхах народився, і ти ще нас учиш? І вигнали його геть. 
<p>35 Почувши, що його вигнали геть, Ісус знайшов його і сказав [йому]: Чи віриш ти в Сина Людського? 
<p>36 Той у відповідь сказав: А хто Він, Господи, щоб я повірив у Нього? 
<p>37 Ісус сказав йому: І ти Його бачив, оце Він говорить з тобою. 
<p>38 Він же сказав: Вірю, Господи! — і вклонився Йому. 
<p>39 А Ісус сказав: На суд Я прийшов у цей світ, щоб сліпі бачили, а зрячі щоб ставали сліпими! 
<p>40 Почули це деякі фарисеї, які були з Ним, і сказали Йому: Невже й ми сліпі? 
<p>41 Відповів їм Ісус: Якби ви були сліпі, то не мали би гріха, але ви кажете, що бачите, тож гріх ваш залишається на вас. 

<h4>Івана 10 
<p>1 Знову й знову запевняю вас: хто не входить до овечої кошари дверима, але перелазить в іншому місці, той злодій і розбійник, 
<p>2 а хто входить дверима, той пастир овець. 
<p>3 Йому воротар відчиняє, і вівці слухаються його голосу; він кличе своїх овець по імені й виводить їх. 
<p>4 Коли він усіх своїх овець веде, то йде перед ними, а вівці йдуть за ним, бо знають його голос; 
<p>5 за чужим же вони не підуть, а втікатимуть від нього, бо не знають чужого голосу! 
<p>6 Таку притчу розповів їм Ісус. Та вони не зрозуміли, що означало те, про що Він говорив їм. 
<p>7 Тоді ще сказав [їм] Ісус: Знову й знову запевняю вас, що Я — двері для овець. 
<p>8 Усі, котрі приходили переді Мною, були злодії та розбійники, але вівці не слухали їх. 
<p>9 Я — двері! Якщо хто Мною ввійде, то буде спасенний; він увійде і вийде, і знайде пасовисько. 
<p>10 Злодій приходить тільки для того, щоб украсти, вбити і погубити. Я ж прийшов, щоб ви мали життя і щоб над міру мали. 
<p>11 Я — Пастир добрий! Пастир добрий кладе Свою душу за овець. 
<p>12 Наймит же і той, хто не є пастирем, якому вівці не належать, коли бачить наближення вовка, кидає овець і втікає, а вовк хапає і розполохує [овець]; 
<p>13 [наймит утікає], адже він — наймит і про овець не дбає. 
<p>14 Я — Пастир добрий. І Я знаю Своїх, і Мої знають Мене; 
<p>15 як знає Мене Отець, так і Я знаю Отця, і кладу Свою душу за овець. 
<p>16 Я маю й інших овець, які не з цієї кошари, тож Мені треба і їх привести; вони почують Мій голос, і буде одна отара й один Пастир. 
<p>17 Саме тому любить Мене Отець, що Я кладу Свою душу, аби знову прийняти її. 
<p>18 Ніхто не бере її від Мене, але Я Сам віддаю її. Владу маю її віддати, і владу маю знову її прийняти; цю заповідь Я одержав від Мого Отця. 
<p>19 Через ці слова знову виникла незгода між юдеями. 
<p>20 Багато з них казали: Він має біса та є несамовитим! Навіщо слухаєте Його? 
<p>21 Інші казали: Ні, це не слова біснуватого. Хіба може біс відкрити очі сліпому? 
<p>22 Було тоді в Єрусалимі свято Відновлення; стояла зима. 
<p>23 Ісус ходив у храмі — в притворі Соломона. 
<p>24 Його обступили юдеї і говорили Йому: Доки будеш тримати нас у непевності? Якщо Ти Христос, скажи нам відкрито! 
<p>25 Ісус відповів їм: Я вам сказав, а ви не вірите. Справи, які Я чиню в Ім’я Мого Отця, вони свідчать про Мене. 
<p>26 Але ви не вірите, бо ви не з Моїх овець, 
<p>27 [як Я вам сказав]. Мої вівці слухаються Мого голосу, і Я знаю їх, і вони йдуть за Мною, 
<p>28 і Я даю їм вічне життя, і вони не загинуть повік, і ніхто не забере їх з Моїх рук. 
<p>29 Мій Отець, Який дав їх Мені, є більший від усіх, і ніхто не може забрати [їх] з руки [Мого] Отця. 
<p>30 Я і Отець — Ми одне! 
<p>31 І знову юдеї взялися за каміння, щоб Його каменувати. 
<p>32 Ісус відповів їм: Багато добрих діл показав Я вам від [Мого] Отця. За яке із цих діл хочете Мене каменувати? 
<p>33 Відповіли Йому юдеї, [кажучи]: Не за добрі діла каменуємо Тебе, але за богозневагу, за те, що Ти, будучи людиною, робиш Себе Богом! 
<p>34 Ісус відповів їм: Хіба не написано у вашому Законі: Я сказав: ви боги? 
<p>35 Якщо богами назвав Він тих, до кого було слово Боже, — а Писання не може бути порушене, — 
<p>36 то про Того, Кого Отець освятив і послав у світ, ви кажете, що Він зневажає Бога, бо Я сказав: Я Божий Син? 
<p>37 Якщо Я не роблю діл Мого Отця, то не вірте Мені; 
<p>38 якщо ж Я роблю, то хоч не вірите Мені, — вірте ділам, щоб ви зрозуміли й пізнали, що Отець у Мені, а Я — в Отці. 
<p>39 І знову намагалися схопити Його, але Він уникнув їхніх рук. 
<p>40 Тож пішов знову на другий бік Йордану, на те місце, де Іван колись хрестив, і залишився там. 
<p>41 І багато людей прийшло до Нього. Вони говорили, що Іван не зробив жодного чуда, проте все, що говорив Іван про Нього, було істинним. 
<p>42 І багато хто там повірив у Нього. 

<h4>Івана 11 
<p>1 Був один хворий, Лазар з Витанії, із села Марії та її сестри Марти. 
<p>2 Це була та Марія, яка помазала Господа миром та обтерла Його ноги своїм волоссям; її брат Лазар хворів. 
<p>3 Сестри послали передати Йому: Господи, той, кого Ти любиш, хворіє. 
<p>4 Почувши це, Ісус сказав: Ця хвороба не на смерть, але для Божої слави, щоби Божий Син прославився через неї! 
<p>5 Ісус любив Марту, і сестру її, і Лазаря. 
<p>6 Та коли почув, що він хворіє, то залишався два дні на тому місці, де перебував. 
<p>7 Після цього звелів учням: Підемо знову в Юдею! 
<p>8 А учні сказали Йому: Учителю, таж ось юдеї намагалися Тебе камінням побити, а Ти знову туди йдеш? 
<p>9 Ісус відповів: Хіба не дванадцять годин є на день? Якщо хто ходить вдень, не спотикається, адже бачить світло цього світу. 
<p>10 Якщо хто ходить уночі, то спотикається, бо немає світла в ньому! 
<p>11 Сказавши це, вів далі: Наш друг Лазар заснув, — піду розбудити його. 
<p>12 А Його учні сказали: Господи, якщо заснув, то одужає! 
<p>13 Ісус сказав про його смерть, а вони подумали, що Він говорить про звичайний сон. 
<p>14 Тоді Ісус сказав їм прямо: Лазар помер; 
<p>15 і радію за вас, що Я там не був, щоб ви повірили; та ходімо до нього. 
<p>16 Тоді Хома, званий ще Близнюком, сказав іншим співучням: Ходімо й ми, щоб померти з Ним! 
<p>17 Коли Ісус прийшов, то знайшов, що він уже чотири дні як перебуває в гробі. 
<p>18 Витанія була поблизу Єрусалима, якихось п’ятнадцять стадій, 
<p>19 тож багато юдеїв прийшло до Марти й Марії, щоб розрадити їх за брата. 
<p>20 Коли ж Марта почула, що йде Ісус, то вийшла Йому назустріч. Марія ж сиділа вдома. 
<p>21 Марта сказала Ісусові: Господи, якби Ти був тут, не помер би мій брат. 
<p>22 Але й тепер знаю, що Бог дасть Тобі те, що лише попросиш у Бога. 
<p>23 Ісус каже їй: Твій брат воскресне! 
<p>24 Говорить Йому Марта: Знаю, що воскресне у воскресінні, останнього дня. 
<p>25 Та Ісус їй сказав: Я є воскресіння і життя; хто вірить у Мене, — хоч і помре, буде жити. 
<p>26 І кожний, хто живе й вірить у Мене, — не помре повік. Чи віриш ти в це? 
<p>27 Каже Йому: Так, Господи, я повірила, що Ти — Христос, Син Божий, Який приходить у світ. 
<p>28 Сказавши це, вона пішла й покликала свою сестру Марію. Вона пошепки промовила: Учитель прийшов і кличе тебе! 
<p>29 Та ж, як почула, швидко встала й пішла до Нього, 
<p>30 оскільки Ісус ще не прийшов до села, а був на тому місці, де зустріла Його Марта. 
<p>31 А юдеї, які були з нею в хаті й потішали її, побачивши, що Марія швидко встала й вийшла, подалися за нею, гадаючи, що вона пішла до гробниці, щоб там поплакати. 
<p>32 Коли Марія прийшла туди, де був Ісус, і побачила Його, то впала Йому до ніг і промовила: Господи, якби Ти був тут, мій брат не помер би! 
<p>33 Ісус, побачивши, що вона плаче, та юдеї, які прийшли з нею, також плачуть, розжалобився духом і Сам зворушився. 
<p>34 І Він запитав: Де ви його поклали? Йому відповіли: Господи, іди поглянь! 
<p>35 Ісус заплакав. 
<p>36 А юдеї загомоніли: Дивись, як Він любив його! 
<p>37 Деякі з них зауважили: Хіба не міг Той, Хто відкрив очі сліпому, зробити так, щоб і цей не помер? 
<p>38 Перебуваючи у внутрішній жалобі, Ісус підходить до гробниці. Це була печера, до якої прилягав камінь. 
<p>39 Ісус промовив: Відваліть камінь! Марта, сестра померлого, сказала Йому: Господи, вже чути запах, бо чотири дні вже минуло! 
<p>40 Ісус їй відповів: Хіба не сказав Я тобі, що коли будеш вірити, — побачиш Божу славу? 
<p>41 Відвалили камінь від печери, [де лежав померлий]. Ісус звів очі вгору й промовив: Отче, дякую Тобі, що Ти вислухав Мене. 
<p>42 Я знав, що Ти завжди Мене вислуховуєш, але задля натовпу, який стоїть довкола, Я сказав, — аби повірили, що Ти Мене послав! 
<p>43 Промовивши це, Він вигукнув гучним голосом: Лазарю, вийди сюди! 
<p>44 І померлий вийшов. Руки й ноги його були обмотані полотном, а його обличчя обв’язане хусткою. Каже їм Ісус: Розв’яжіть його й звільніть, щоб міг ходити. 
<p>45 Тоді багато юдеїв, які прийшли до Марії та побачили, що Він зробив, повірили в Нього. 
<p>46 Деякі з них пішли до фарисеїв і розповіли їм, що вчинив Ісус. 
<p>47 Зібрали первосвященики й фарисеї раду і говорили: Що нам робити? Адже Ця Людина робить багато чудес! 
<p>48 Якщо залишимо Його, то всі повірять у Нього; і прийдуть римляни, і віднімуть у нас і храм, і народ! 
<p>49 Один же з них, Каяфа, який був того року первосвящеником, сказав їм: Ви нічого не знаєте! 
<p>50 Хіба не розумієте, що краще для вас, щоб Одна Людина померла за народ, а не щоб увесь народ загинув? 
<p>51 Це він сказав не від себе, але, бувши того року первосвящеником, пророкував, що Ісус мав померти за народ, — 
<p>52 і не тільки за народ, але щоб і розсіяних Божих дітей зібрати разом. 
<p>53 Отже, із цього дня вони змовилися вбити Його. 
<p>54 Ісус більше не ходив відкрито між юдеями, але пішов звідти в край, що біля пустелі, до міста, яке називається Єфрем, і там залишався з учнями. 
<p>55 Наближалася юдейська Пасха, і багато людей з країни пішли в Єрусалим перед Пасхою, щоб очиститися. 
<p>56 Шукали тоді Ісуса і, стоячи в храмі, говорили між собою: Як. ви вважаєте, чи прийде Він на свято? 
<p>57 А первосвященики та фарисеї видали наказ: якщо хто довідається, де Він перебуває, щоби доніс, аби схопити Його. 

<h4>Івана 12 
<p>1 За шість днів до Пасхи Ісус прийшов до Витанії, де був Лазар, [який помер] і якого Ісус воскресив із мертвих. 
<p>2 Там Йому влаштували вечерю, а Марта обслуговувала. Лазар був одним із тих, хто був з Ним при столі. 
<p>3 Марія, взявши літру мира зі справжнього дорогоцінного нарду, помазала Ісусові ноги й своїм волоссям обтерла їх. Дім наповнився запахом мира. 
<p>4 Каже один з Його учнів, Юд. Іскаріотський, [ син Симона], який мав Його видати: 
<p>5 Чому б не продати це миро за триста динаріїв і не роздати бідним? 
<p>6 Він сказав це не тому, що турбувався про бідних, але тому, що був злодієм і, маючи скриньку на гроші, носив те, що вкидали. 
<p>7 А Ісус сказав: Облиш її, це вона на день Мого похорону зберегла: 
<p>8 бідних ви завжди із собою маєте, Мене ж — не завжди маєте. 
<p>9 Багато юдеїв довідалося, що Він там, і прийшли не тільки задля Ісуса, а й щоби побачити Лазаря, якого Він воскресив із мертвих. 
<p>10 Тож первосвященики змовилися, щоб і Лазаря вбити, 
<p>11 бо через нього багато хто відходив від юдеїв і починав вірити в Ісуса. 
<p>12 Наступного дня велика кількість людей, котрі, почувши, що Ісус іде в Єрусалим, прийшли на свято. 
<p>13 Вони взяли віття пальм, вийшли назустріч Йому і вигукували, [промовляючи]: Осанна! Благословенний, Хто йде в Ім’я Господнє! Цар Ізраїлю! 
<p>14 А Ісус, знайшовши осля, сів на нього, — згідно з написаним: 
<p>15 Не бійся, дочко Сіонська! Ось Цар твій іде, сидячи на молодому ослі. 
<p>16 Його учні спочатку не зрозуміли цього. Але коли Ісус був прославлений, тоді згадали, що це було про Нього написано, і це Йому зробили. 
<p>17 Свідчили люди, які були з Ним, коли Він викликав Лазаря з гробу і воскресив його з мертвих. 
<p>18 Тому і зустрів Його натовп, бо почув, що Він зробив це чудо. 
<p>19 А фарисеї гомоніли між собою: Дивіться, нічого не вдієте: ось увесь світ пішов за Ним! 
<p>20 Деякі з тих, хто прийшов поклонитися у свято, були греками. 
<p>21 Вони підійшли до Филипа, який був з Витсаїди Галилейської, і просили його, кажучи: Пане, ми хочемо бачити Ісуса! 
<p>22 Филип іде і каже про це Андрієві, а [далі] Андрій з Филипом ідуть, та й повідомляють Ісуса. 
<p>23 А Ісус сказав їм у відповідь: Прийшов час прославитися Синові Людському. 
<p>24 Знову й знову запевняю вас: якщо зерно пшениці, упавши на землю, не вмре, воно залишиться одне. Якщо ж умре, — принесе великий урожай. 
<p>25 Хто любить душу свою, той погубить її; хто ж ненавидить душу свою в цьому світі, той збереже її для вічного життя. 
<p>26 Якщо хто Мені служить, нехай іде за Мною, і де Я, там буде і Мій слуга. Якщо хто Мені служить, того пошанує [Мій] Отець. 
<p>27 Нині душа Моя стривожена. І що Я скажу? Отче, спаси Мене від цієї години! Але ж задля цього Я і прийшов — на цю годину. 
<p>28 Отче, прослав Своє Ім’я! Почувся тоді голос із неба: І прославив Я, і знову прославлю! 
<p>29 А люди, які стояли й чули це, говорили: То був грім. Інші казали: То ангел до Нього заговорив. 
<p>30 У відповідь Ісус сказав: Не для Мене був цей голос, а для вас. 
<p>31 Нині настав суд цьому світові; нині князь цього світу буде вигнаний геть. 
<p>32 Якщо Я буду піднятий від землі, то притягну всіх до Себе! 
<p>33 Він говорив це, зазначаючи, якою смертю мав померти. 
<p>34 А з юрби Йому відповіли: Ми чули із Закону, що Христос перебуває вічно, а Ти кажеш, що Син Людський має бути піднятий. Хто Цей Син Людський? 
<p>35 Тоді Ісус сказав їм: Ще деякий час Світло є між вами. Ходіть, доки маєте Світло, щоб вас не огорнула темрява, а хто ходить у темряві, не знає, куди йде. 
<p>36 Доки маєте Світло, вірте у Світло, щоб ви стали синами Світла! Сказавши це, Ісус скрився і відійшов від них. 
<p>37 Хоча Він зробив перед ними стільки чудес, вони не повірили в Нього, 
<p>38 щоби сповнилося слово пророка Ісаї, яке він сказав: Господи, хто повірив нашій вістці? І кому відкрилася Господня правиця? 
<p>39 Вони не могли вірити ще й тому, що, як казав Ісая: 
<p>40 Засліпив їхні очі, зробив кам’яними їхні серця, аби вони не побачили очима, не зрозуміли серцем і не навернулися, щоб Я оздоровив їх! 
<p>41 Це сказав Ісая, коли побачив славу Його і сповістив про Нього. 
<p>42 Усе ж таки багато зі старших повірило в Нього, але через фарисеїв вони не зізнавалися, щоб їх не вигнали із синагоги; 
<p>43 вони бо полюбили людську славу більше, ніж славу Божу. 
<p>44 Тож Ісус гучним голосом сказав: Хто вірить у Мене, той вірить не в Мене, а в Того, Хто послав Мене! 
<p>45 І хто бачить Мене, той бачить Того, Хто послав Мене. 
<p>46 Я — Світло, яке прийшло у світ, щоб кожний, хто вірить у Мене, не перебував у темряві. 
<p>47 Якщо хто почує Мої слова і не зберігатиме, Я його не суджу, бо Я не прийшов, аби судити світ, але щоб спасти світ. 
<p>48 Хто відрікається від Мене і не приймає Моїх слів, той має свого суддю: слово, яке Я сказав, — воно судитиме його останнього дня. 
<p>49 Бо не від Себе Я говорив, а Отець, Який послав Мене, це Він дав Мені заповідь, що маю сказати і що говорити. 
<p>50 І Я знаю, що Його заповідь — це вічне життя. А що Я кажу, то так кажу, як сказав Мені Отець! 

<h4>Івана 13 
<p>1 Перед святом Пасхи Ісус, знаючи, що настала Його година перейти із цього світу до Отця, виявив любов до Своїх, — тих, які у світі, — до кінця полюбив їх. 
<p>2 Під час вечері, як диявол уже вкинув у серце Юди Іскаріотського, сина Симона, видати Його, 
<p>3 [Ісус], знаючи, що все дав Йому Отець у руки і що від Бога вийшов та до Бога йде, 
<p>4 устав з вечері, зняв одяг і, узявши рушника, підперезався. 
<p>5 Потім налив води до вмивальниці й почав мити ноги учням і обтирати рушником, яким був підперезаний. 
<p>6 Підходить Він до Симона-Петра. [А той] каже Йому: Господи, чи ж Тобі мити мої ноги? 
<p>7 Ісус у відповідь йому сказав: Що Я роблю, того ти нині не знаєш, але згодом зрозумієш. 
<p>8 Каже Йому Петро: Ти не помиєш моїх ніг повіки! Ісус йому відповів: Якщо не вмию тебе, не матимеш частки зі Мною. 
<p>9 Симон-Петро каже Йому: Господи, не тільки мої ноги, але й руки та голову. 
<p>10 А Ісус говорить йому: Хто вмитий, тому потрібно тільки ноги обмити, оскільки весь чистий; і ви чисті, але не всі. 
<p>11 Адже Він знав того, хто зрадить Його, тому й сказав, що не всі вони чисті. 
<p>12 А коли помив їхні ноги і надів Свій одяг, знову сів при столі й сказав їм: Чи ви знаєте, що Я зробив вам? 
<p>13 Ви називаєте Мене Вчителем і Господом, і добре ви кажете, бо Я Ним є. 
<p>14 Отже, коли Я, Господь і Вчитель, помив вам ноги, то й ви повинні мити ноги один одному. 
<p>15 Адже Я дав вам приклад, щоб і ви робили так, як Я зробив вам. 
<p>16 Знову й знову запевняю вас, що раб не більший за свого пана, як і посланець не більший від того, хто послав його. 
<p>17 Якщо це знаєте, то ви блаженні, коли це виконуєте. 
<p>18 Не про всіх вас кажу. Я знаю, кого вибрав, але щоби збулося Писання: Хто хліб споживає зі Мною, той підняв проти Мене свою п’яту. 
<p>19 Тепер кажу вам, ще перед тим, як це станеться, щоб коли воно станеться, ви повірили, що то Я. 
<p>20 Знову й знову запевняю вас: Хто приймає того, кого Я пошлю, — Мене приймає, а хто Мене приймає, — приймає й Того, Хто Мене послав! 
<p>21 Промовивши це, Ісус стривожився духом, засвідчив і сказав: Знову й знову запевняю вас, що один із вас зрадить Мене! 
<p>22 Учні почали споглядати один на одного, не здогадуючись, про кого Він говорить. 
<p>23 Один з учнів, якого любив Ісус, лежав на грудях Ісуса. 
<p>24 Тож Симон-Петро кивнув йому, щоби запитав, хто це міг би бути, про кого Він говорить. 
<p>25 А той, прихилившись до грудей Ісуса, каже Йому: Господи, хто це? 
<p>26 Ісус відповів: Це той, кому Я, вмочивши, подам хліб. Умочивши хліб, Він бере і дає Юді Іскаріотському, синові Симона. 
<p>27 І тоді, після цього шматка хліба, ввійшов у нього сатана. А Ісус сказав йому: Що робиш, роби швидше! 
<p>28 Ніхто з тих, хто був при столі, не зрозумів, до чого Він сказав це йому. 
<p>29 Оскільки в Юди була скринька на гроші, то деякі подумали, що Ісус звелів йому купити те, що потрібне на свято, або щоби дав щось бідним. 
<p>30 Отже, взявши той шматок хліба, він відразу вийшов. Була ніч. 
<p>31 А коли він вийшов, Ісус говорить: Нині прославився Син Людський, і Бог прославився в Ньому. 
<p>32 Якщо Бог прославився в Ньому, то і Бог прославить Його в Собі, — і цієї ж миті прославить Його! 
<p>33 Діти, Я з вами буду недовго. Будете Мене шукати, і як Я казав юдеям, — куди Я іду, ви не можете прийти, — те й вам нині кажу. 
<p>34 Нову заповідь даю вам: Любіть один одного! Як. Я полюбив вас, щоб і ви любили так один одного. 
<p>35 З того дізнаються всі, що ви — Мої учні, коли любов матимете між собою. 
<p>36 Каже Йому Симон-Петро: Господи, куди Ти йдеш? Ісус йому відповів: Куди [Я] іду, ти не можеш нині за Мною йти, але підеш пізніше. 
<p>37 Каже Йому Петро: Господи, чому я не можу нині піти за Тобою? Душу свою за Тебе я покладу. 
<p>38 Відповідає [йому] Ісус: Душу свою за Мене ти покладеш? Знову й знову запевняю тебе: не проспіває півень, як ти тричі відречешся від Мене. 

<h4>Івана 14 
<p>1 Хай не тривожиться ваше серце: вірте в Бога і в Мене вірте. 
<p>2 У домі Мого Отця багато осель. А якби не так, то Я сказав би вам, оскільки йду приготувати вам місце. 
<p>3 І коли піду та приготую вам місце, то Я знову прийду і візьму вас до Себе, щоби де Я, там і ви були. 
<p>4 А куди Я йду, ви дорогу знаєте. 
<p>5 Каже Йому Хома: Господи, ми не знаємо, куди Ти йдеш. [Тож] як можемо знати дорогу? 
<p>6 Ісус говорить йому: Я є дорога, і правда, і життя! Ніхто не приходить до Отця, якщо не через Мене. 
<p>7 Якби ви Мене знали, то знали б і Мого Отця. Відтепер знаєте Його і бачили Його! 
<p>8 Каже Йому Филип: Господи, покажи нам Отця, — і цього нам вистачить. 
<p>9 Говорить йому Ісус: Стільки часу Я з вами, і ти не знаєш Мене, Филипе? Хто Мене бачив, той і Отця бачив. Як. же ти говориш: Покажи нам Отця? 
<p>10 Хіба ти не віриш, що Я є в Отці, й Отець є в Мені? Слова, які Я кажу вам, не від Себе кажу. Отець, Який у Мені перебуває, — Він і творить ті діла. 
<p>11 Вірте Мені, що Я в Отці, а Отець у Мені. Якщо ж ні, то через Мої діла повірте [Мені]. 
<p>12 Знову й знову запевняю вас, що той, хто вірить у Мене, робитиме діла, які Я роблю, — навіть більші від них чинитиме, бо Я іду до Отця. 
<p>13 І що тільки попросите в Моє Ім’я, те й зроблю, щоби прославився Отець у Сині. 
<p>14 Коли Мене про щось попросите в Моє Ім’я, — Я те зроблю. 
<p>15 Якщо любите Мене, ви будете дотримуватися Моїх заповідей. 
<p>16 І Я попрошу Отця, і дасть вам іншого Утішителя, щоб навіки перебував з вами, — 
<p>17 Духа Істини, Якого світ не може прийняти, бо не бачить Його і не знає [Його]. А ви знаєте Його, бо Він при вас перебуває, і у вас буде Він. 
<p>18 Я не залишу вас сиротами, Я прийду до вас. 
<p>19 Ще трохи, і світ більше не побачить Мене. Ви ж будете бачити Мене, бо Я живу, і ви будете жити. 
<p>20 Того дня ви пізнаєте, що Я в Моєму Отці, і ви в Мені, і Я у вас. 
<p>21 Хто має Мої заповіді та виконує їх, той Мене любить. А хто Мене любить, того любитиме і Мій Отець, і Я любитиму його, і з’явлюся йому Сам. 
<p>22 Каже Йому Юда, — не Іскаріотський: Господи, чому це так, що Ти маєш намір з’явитися нам, а не світові? 
<p>23 У відповідь Ісус сказав йому: Якщо хто любить Мене, той буде виконувати Моє слово; і Мій Отець любитиме його, і Ми прийдемо до нього, і зробимо оселю в ньому. 
<p>24 Хто ж не любить Мене, слів Моїх не виконує. Слово, яке ви чуєте, є не Моє, але Того, Хто послав Мене, — Отця. 
<p>25 Це говорив Я вам, перебуваючи між вами. 
<p>26 А Утішитель — Дух Святий, Якого Отець пошле в Моє Ім’я, Той вас навчить усього і пригадає вам усе, що Я вам говорив. 
<p>27 Мир залишаю вам, Мій мир Я даю вам. Не так, як світ дає, Я даю вам. Хай не тривожиться ваше серце і не лякається. 
<p>28 Ви чули, що Я сказав вам: Я йду, але Я повернуся до вас. Якби ви любили Мене, то втішилися б, тому що [Я сказав], — іду до Отця. Адже Отець більший від Мене! 
<p>29 Я сказав вам раніше, ніж це станеться, щоб тоді, коли воно станеться, ви повірили. 
<p>30 Не довго вже говоритиму з вами, бо надходить князь світу, та в Мені Він не має нічого. 
<p>31 Але щоби зрозумів світ, що Я люблю Отця і, як заповів Мені Отець, так Я і роблю. Уставайте, ходімо звідси! 

<h4>Івана 15 
<p>1 Я є справжня Виноградна Лоза, а Мій Отець — Виноградар. 
<p>2 Усяку галузку в Мені, яка не приносить плоду, Він відтинає, а всяку, яка родить плід, очищає, щоб рясніше родила. 
<p>3 Ви вже чисті через слово, яке Я вам сказав. 
<p>4 Перебувайте в Мені, а Я — у вас. Як. галузка не може приносити плоду сама по собі, якщо не буде на виноградній лозі, так і ви, якщо не будете перебувати в Мені. 
<p>5 Я є Виноградна Лоза, ви — галузки. Хто перебуває в Мені, а Я в ньому, той приносить рясний урожай, бо без Мене не можете робити нічого. 
<p>6 Хто в Мені не перебуває, буде відкинений геть, мов та гілка, і всохне; їх збирають і кидають у вогонь, і вони згорають. 
<p>7 Якщо ж будете перебувати в Мені, а Мої слова перебуватимуть у вас, то чого б тільки забажали, просіть — і станеться вам. 
<p>8 У цьому прославлений Мій Отець, щоб ви приносили багатий урожай і стали Моїми учнями. 
<p>9 Як. полюбив Мене Отець, так і Я полюбив вас; тож перебувайте в Моїй любові. 
<p>10 Якщо будете зберігати Мої заповіді, то перебуватимете в любові Моїй, так само, як Я, зберігши заповіді Мого Отця, перебуваю в Його любові. 
<p>11 Це Я сказав вам, щоб Моя радість перебувала у вас і щоб ваша радість була повною. 
<p>12 Ось Моя заповідь: щоб ви любили один одного так, як Я вас полюбив. 
<p>13 Більшої любові ніхто не має за ту, коли хто душу свою кладе за друзів своїх. 
<p>14 Ви — друзі Мої, якщо чините те, що Я заповідаю вам. 
<p>15 Не називаю вас більше рабами, бо раб не знає, що робить його пан; вас же назвав Я друзями, оскільки сказав вам усе, що почув від Мого Отця. 
<p>16 Не ви Мене вибрали, але Я вибрав вас і настановив вас, щоб ви йшли та плід приносили, і щоби плід ваш залишався, аби те, що тільки попросите від Отця в Моє Ім’я, Він вам дав. 
<p>17 Заповідаю вам, щоб ви любили один одного. 
<p>18 Якщо світ вас ненавидить, знайте, що Мене він раніше від вас зненавидів. 
<p>19 Коли б ви були від світу, то світ своє любив би; ви ж не від світу, а Я вибрав вас зі світу, тому світ і ненавидить вас. 
<p>20 Згадуйте слова, які Я сказав вам: Раб не більший за свого пана. Якщо Мене переслідували, то й вас будуть переслідувати; якщо Моє слово зберегли, то й ваше зберігатимуть. 
<p>21 Але це все будуть робити вам задля Мого Імені, бо ж не знають Того, Хто Мене послав. 
<p>22 Якби Я не прийшов і не говорив їм, то вони не мали б гріха, а тепер не мають уже виправдання за свій гріх. 
<p>23 Хто ненавидить Мене, — ненавидить і Мого Отця. 
<p>24 Якби Я серед них не зробив тих діл, яких ніхто інший не зробив, то гріха не мали б, а тепер і побачили, і зненавиділи Мене й Мого Отця. 
<p>25 Але це сталося, щоби збулося слово, написане в їхньому Законі: Зненавиділи Мене безпідставно. 
<p>26 Коли [ж] прийде Утішитель, Якого Я вам пошлю від Отця, Дух Істини, Який походить від Отця, то Він засвідчить про Мене. 
<p>27 Та й ви свідчіть, адже ви від початку зі Мною! 

<h4>Івана 16 
<p>1 Це сказав Я вам, щоб ви не були спокушені. 
<p>2 Із синагог виганятимуть вас. Надходить час, коли кожний, хто вбиватиме вас, буде вважати, ніби тим служить Богові. 
<p>3 Вони робитимуть це, бо не пізнали ні Отця, ні Мене. 
<p>4 Отже, Я сказав вам це, щоб коли прийде їхній час, ви згадували, що Я вам сказав. Цього вам не сказав спочатку, бо Я був з вами. 
<p>5 Нині ж іду до Того, Хто послав Мене, і ніхто з вас не питає Мене: Куди відходиш? 
<p>6 Та від того, що Я сказав вам, смутком наповнилося ваше серце. 
<p>7 Але Я істину вам кажу: краще для вас, щоб Я пішов. Бо якщо Я не піду, то Утішитель не прийде до вас. Якщо ж піду, — пошлю Його до вас. 
<p>8 Прийшовши, Він обвинуватить світ за гріх, за праведність і за суд. 
<p>9 Тож за гріх, що не вірять у Мене, 
<p>10 а за праведність, що Я йду до [Мого] Отця, і більше Мене не побачите, 
<p>11 а за суд, що князь цього світу засуджений. 
<p>12 Ще багато чого Я маю сказати вам, але тепер ви не можете знести. 
<p>13 Коли ж прийде Він, Дух Істини, то поведе вас до повної істини, бо не від Себе буде говорити, але що почує, те й говоритиме, і сповістить вам те, що має настати. 
<p>14 Він Мене прославить, бо від Мого одержить і сповістить вам. 
<p>15 Усе, що має Отець, є Моє; тому Я і сказав, що з Мого одержить і сповістить вам. 
<p>16 Незабаром не побачите Мене більше, і знову незабаром побачите Мене, [бо Я іду до Отця]. 
<p>17 А деякі учні говорили між собою: Що означає те, що нам говорить: Незабаром не побачите Мене, і знову незабаром побачите Мене? Або: Я іду до Отця? 
<p>18 Тоді казали: Що ж означає в Нього — незабаром? Не знаємо, що Він говорить! 
<p>19 Знаючи, що хочуть Його запитати, Ісус сказав їм: Чи про те допитуєтеся між собою, що Я сказав: Незабаром не побачите Мене, і знову — незабаром побачите Мене? 
<p>20 Знову й знову запевняю вас, що ви будете плакати й ридати, а світ буде радіти; ви будете сумувати, але ваш смуток на радість зміниться. 
<p>21 Жінка, коли родить, терпить муки, бо прийшов її час. Коли ж народить дитину, то вже не пам’ятає страждань через радість, що народилася людина на світ. 
<p>22 Тож і ви нині маєте смуток, та Я знову побачу вас, і зрадіє ваше серце, і вашої радості вже ніхто не забере від вас. 
<p>23 І того дня Мене не проситимете нічого. Знову й знову запевняю вас: чого тільки попросите від Отця в Моє Ім’я, — дасть вам. 
<p>24 Дотепер в Моє Ім’я ви не просили нічого. Просіть — і отримаєте, щоб ваша радість була повна. 
<p>25 Це Я в притчах сказав вам; надходить година, коли більше в притчах не говоритиму вам, але відкрито сповіщу вам про Отця. 
<p>26 Того дня попросите в Моє Ім’я, — і не кажу вам, що проситиму Отця за вас, 
<p>27 бо Сам Отець любить вас, — адже ви Мене полюбили й повірили, що Я вийшов від Бога. 
<p>28 Я вийшов від Отця і прийшов у світ; знову залишаю світ і йду до Отця! 
<p>29 Кажуть [Йому] Його учні: Ось нині відкрито говориш і жодної притчі не розказуєш. 
<p>30 Тепер бачимо, що знаєш усе і не потребуєш, щоби хтось Тебе запитував. Тому віримо, що Ти вийшов від Бога. 
<p>31 Ісус відповів їм: Тепер вірите? 
<p>32 Ось надходить година, і [вже] настала, що розбіжитеся кожний до свого, а Мене Самого залишите. Та Я не Сам, бо зі Мною Отець. 
<p>33 Це Я сказав вам, щоб у Мені ви мали мир. У світі зазнаєте страждання, але будьте відважні: Я переміг світ! 

<h4>Івана 17 
<p>1 Після цих слів Ісус підвів очі до неба й сказав: Отче, прийшов час. Прослав Свого Сина, щоби [Твій] Син прославив Тебе. 
<p>2 Оскільки Ти дав Йому владу над усяким тілом, щоб усім тим, кого Ти дав Йому, Він дав їм вічне життя. 
<p>3 Вічне життя є те, щоби знали Тебе, єдиного істинного Бога, і Того, Кого Ти послав, — Ісуса Христа. 
<p>4 Я прославив Тебе на землі, завершив справу, яку Ти доручив Мені виконати. 
<p>5 А тепер Ти прослав Мене, Отче, у Себе тією славою, яку Я мав у Тебе ще перед тим, як світ постав. 
<p>6 Я виявив Твоє Ім’я людям, яких Ти Мені дав зі світу. Твої вони були, і Мені дав Ти їх, і вони зберегли Твоє слово. 
<p>7 Нині вони зрозуміли, що все, що Ти дав Мені, є від Тебе. 
<p>8 Адже слова, які Ти Мені дав, Я передав їм, і вони прийняли і справді зрозуміли, що Я вийшов від Тебе, повіривши, що Ти Мене послав. 
<p>9 Я за них благаю, — не за світ благаю, але за тих, кого Ти Мені дав, бо вони Твої; 
<p>10 і все Моє — Твоє, а Твоє — Моє; і Я прославився в них. 
<p>11 Я більше не є у світі, а вони у світі; Я ж іду до Тебе! Отче Святий, збережи їх у Твоє Ім’я — тих, кого Ти Мені дав, — щоби були одне, як і Ми. 
<p>12 Коли Я був з ними [у світі], Я оберігав їх у Твоє Ім’я, — тих, кого Ти Мені дав, — і Я їх зберіг, і ніхто з них не загинув, крім сина погибелі, щоби сповнилося Писання. 
<p>13 Нині ж до Тебе Я іду, і кажу про це у світі, щоб вони в собі мали повноту Моєї радості. 
<p>14 Я дав їм Твоє Слово, але світ їх зненавидів, бо вони не від світу, як і Я не від світу. 
<p>15 Не благаю, щоб Ти забрав їх від світу, але щоби зберіг їх від злого. 
<p>16 Вони не від світу, як і Я не від світу. 
<p>17 Освяти їх істиною [Своєю]! Твоє Слово — то істина. 
<p>18 Як. Ти послав Мене у світ, так і Я послав їх у світ. 
<p>19 За них Я посвячую Себе, щоб і вони були освячені істиною. 
<p>20 Та благаю не лише за них, а й за тих, хто повірить у Мене через їхнє слово, 
<p>21 щоб усі були одне, — так, як Ти, Отче, у Мені, а Я в Тобі, — щоб і вони в Нас були; аби світ повірив, що Ти Мене послав. 
<p>22 І Я передав їм славу, яку Ти Мені дав, — щоби були одне, як і Ми одне. 
<p>23 Я в них, а Ти — в Мені; хай будуть досконалі в єдності, аби світ пізнав, що Ти Мене послав і полюбив їх, як і Мене полюбив. 
<p>24 Отче, хочу, щоб ті, яких Ти Мені дав, були зі Мною там, де Я, щоби бачили Мою славу, яку Ти Мені дав, бо Ти полюбив Мене раніше від створення світу. 
<p>25 Отче Праведний! Світ Тебе не пізнав, але Я Тебе пізнав. І вони пізнали, що Ти Мене послав. 
<p>26 І Я виявив їм Твоє Ім’я, і виявлятиму, щоб любов, якою Ти полюбив Мене, була в них, і Я — в них. 

<h4>Івана 18 
<p>1 Сказавши це, Ісус зі Своїми учнями перейшов на другий бік потоку Кедрону, де був сад, до якого ввійшов Він та Його учні. 
<p>2 Знав же це місце і Юда, який зрадив Його, бо часто Ісус збирався там зі Своїми учнями. 
<p>3 Юда, взявши загін і слуг первосвящеників та фарисеїв, прийшов туди зі смолоскипами, ліхтарями та зброєю. 
<p>4 Ісус, знаючи все, що Його очікує, вийшов і запитав їх: Кого шукаєте? 
<p>5 Йому відповіли: Ісуса Назарянина! Каже їм: Це Я! Стояв з ними і Юда, зрадник Його. 
<p>6 Коли ж Він сказав їм: Це Я! — вони подалися назад і попадали на землю. 
<p>7 Він знову запитав їх: Кого шукаєте? Вони ж знов: Ісуса Назарянина. 
<p>8 Ісус відповів: Я ж сказав вам, що це Я. Тож якщо Мене шукаєте, то відпустіть цих, хай ідуть. 
<p>9 Щоби сповнилося те слово, яке Він сказав: З тих, кого Ти дав Мені, Я не втратив жодного з них. 
<p>10 Тоді Симон-Петро, маючи меча, витягнув його, вдарив раба первосвященика й відтяв йому праве вухо; ім’я того раба — Малх. 
<p>11 Та Ісус сказав Петрові: Сховай меча в піхви. Невже Мені не пити чаші, яку дав Мені Отець? 
<p>12 Тоді воїни, тисяцький і юдейські прибічники схопили Ісуса і зв’язали Його. 
<p>13 Повели спочатку до Анни, тестя Каяфи, який був того року первосвящеником. 
<p>14 Це був той Каяфа, який дав пораду юдеям, що краще одній людині вмерти за народ. 
<p>15 За Ісусом ішов Симон-Петро та ще один учень. Первосвященик знав цього учня, тож він і ввійшов з Ісусом до подвір’я первосвященика. 
<p>16 А Петро стояв біля воріт ззовні. Вийшов учень, який був знайомий первосвященикові, сказав придверниці й провів Петра. 
<p>17 Служниця, яка при дверях, каже Петрові: А ти часом не з учнів Цього Чоловіка? Той відповів: Ні! 
<p>18 Стояли тут раби й слуги, які запалили вогонь, оскільки було холодно, і грілися. Петро також стояв з ними й грівся. 
<p>19 А первосвященик запитав Ісуса про Його учнів, про Його вчення. 
<p>20 Ісус відповів йому: Я говорив світові відкрито. Я завжди навчав у синагогах і в храмі, де сходяться всі юдеї, і таємно не говорив нічого. 
<p>21 Чому ти Мене питаєш? Запитай тих, які слухали, що Я говорив їм. Ось вони знають, що Я говорив. 
<p>22 Коли Він це сказав, то один з присутніх слуг ударив Ісуса в обличчя, промовивши: Оце так Ти відповідаєш первосвященикові? 
<p>23 Ісус йому відповів: Якщо Я зле сказав, то доведи, що зле! Якщо ж добре, то чому Мене б’єш? 
<p>24 Тоді Анна послав Його зв’язаним до первосвященика Каяфи. 
<p>25 А Симон-Петро стояв і грівся. І тут запитали його: А ти не з Його учнів? Він заперечив і сказав: Ні! 
<p>26 Один із рабів первосвященика, родич того, якому Петро відтяв вухо, каже: Чи не тебе я бачив з Ним у саду? 
<p>27 Тоді знову Петро відрікся. І враз заспівав півень. 
<p>28 А Ісуса повели від Каяфи в преторій. Був уже ранок, тому вони не ввійшли до преторію, щоб не опоганитися, але щоб могли їсти пасху. 
<p>29 Пилат вийшов до них надвір і каже: Яке обвинувачення висуваєте проти Цього Чоловіка? 
<p>30 Вони йому у відповідь сказали: Якби Він не був злочинцем, ми не видали б Його тобі. 
<p>31 Тоді Пилат їм сказав: Візьміть Його і судіть Його за вашим Законом. Сказали йому юдеї: Нам не можна нікого страчувати, — 
<p>32 щоби сповнилися Ісусові слова, які Він сказав, зазначаючи, якою смертю мав померти. 
<p>33 Тоді Пилат знову ввійшов у преторій, покликав Ісуса і запитав Його: Чи Ти Цар юдеїв? 
<p>34 Ісус [йому] відповів: Чи ти це від себе говориш, чи інші тобі сказали про Мене? 
<p>35 Пилат відповів: Хіба я юдей? Твій народ і первосвященики видали Тебе мені. Що Ти зробив? 
<p>36 Ісус відповів: Царство Моє не від цього світу; якби Моє царство було від цього світу, Мої прибічники подбали би, щоб Мене не видали юдеям. Нині ж Моє царство не звідси. 
<p>37 Тоді Пилат Його запитав: То Ти Цар? Ісус відповів: Ти сам кажеш, що [Я] Цар. Я для того народився і для того прийшов у світ, щоби свідчити про істину. Кожний, хто від істини, слухає Мій голос. 
<p>38 Каже Йому Пилат: А що таке істина? І сказавши це, він знову вийшов до юдеїв і заявив їм: Жодної вини я в Ньому не знаходжу. 
<p>39 Та є у вас звичай, щоб я вам відпускав одного на Пасху. Чи хочете, щоб я вам відпустив Царя юдеїв? 
<p>40 Тоді вони знову закричали, вигукуючи: Не Його, а Варавву! Варавва ж був розбійником. 

<h4>Івана 19 
<p>1 Тоді Пилат звелів узяти Ісуса й бичувати. 
<p>2 Воїни, сплівши вінок із терну, поклали Йому на голову й одягнули Його в багряницю; вони підходили до Нього 
<p>3 й казали: Радій, Царю юдеїв! — і били Його в обличчя. 
<p>4 І Пилат знову вийшов у двір і сказав їм: Ось виводжу Його вам у двір, щоб ви знали, що я не бачу в Ньому жодної провини. 
<p>5 Вийшов Ісус у двір, маючи на Собі терновий вінок та багряний одяг. І Пилат каже їм: Оце — Людина! 
<p>6 Коли Його побачили первосвященики й слуги, то закричали, гукаючи: Розіпни, розіпни Його! Каже їм Пилат: Візьміть і розіпніть Його ви, бо я не знаходжу в Ньому провини. 
<p>7 Юдеї відповіли йому: Ми маємо Закон, і за Законом Він повинен померти, бо видає Себе за Божого Сина! 
<p>8 Коли Пилат почув ці слова, то ще більше злякався. 
<p>9 Ще раз зайшов у преторій і каже Ісусові: Звідки Ти? Ісус не дав йому відповіді. 
<p>10 Каже Йому Пилат: Чому до мене не говориш? Хіба не знаєш, що маю владу Тебе відпустити і маю владу розіп’яти Тебе? 
<p>11 Ісус йому відповів: Не мав би ти жодної влади наді Мною, якби не була вона тобі дана з висоти. Тому той, хто Мене видав тобі, має більший гріх. 
<p>12 Відтоді Пилат намагався відпустити Його, та юдеї закричали, гукаючи: Якщо Його відпустиш, ти не є другом кесаря! Кожний, хто себе робить царем, противиться кесареві! 
<p>13 Почувши це слово, Пилат вивів Ісуса у двір, сів на місце судді, що зветься літостротон, — єврейською мовою: гаввата. 
<p>14 Була ж п’ятниця перед Пасхою, близько шостої години. Він каже юдеям: Ось ваш Цар! 
<p>15 Тоді вони зчинили галас: Візьми, візьми та розіпни Його! Пилат їх запитує: Вашого Царя розіп’яти? Та первосвященики відповіли: Ми не маємо царя, крім кесаря! 
<p>16 І тоді він видав Його їм на розп’яття. Ісуса взяли [й повели]. 
<p>17 Несучи Свій хрест, Він вийшов на місце, яке називається Череповище, — єврейською мовою: Голгофа, 
<p>18 де розіп’яли Його, і з Ним двох інших: з одного та з другого боку, а Ісуса — посередині. 
<p>19 Пилат зробив напис і помістив на хресті. Було написано: Ісус Назарянин, Цар юдеїв! 
<p>20 Цей напис читало багато юдеїв, тому що місце, де розіп’яли Ісуса, було поблизу міста, написано ж було по-єврейськи, по-грецьки і по-латинськи. 
<p>21 Та юдейські первосвященики говорили Пилатові: Не пиши: Цар юдеїв, але те, що Він Сам заявляв: Я — Цар юдеїв! 
<p>22 Пилат відповів: Що я написав, — те написав! 
<p>23 А воїни, розіп’явши Ісуса, взяли Його одяг і розділили його на чотири частини, кожному воїнові по частині, а також хитон. Хитон був не шитий, а весь згори тканий. 
<p>24 Тож міркували між собою: Не роздираймо його, але киньмо жереб на нього, — кому припаде. Це щоби збулося Писання, яке гласить: Розділили Мій одяг між собою і за Мій плащ кидали жереб. Воїни так і зробили. 
<p>25 Біля Ісусового хреста стояли Його мати, сестра Його матері, Марія Клеопова, і Марія Магдалина. 
<p>26 Побачивши матір і учня, який стояв поряд і якого любив, Ісус промовив до [Своєї] матері: Жінко, ось твій син! 
<p>27 Потім звернувся до учня: Ось твоя мати! І відтоді взяв її учень до себе. 
<p>28 Після цього, знаючи, що все вже завершилося, каже Ісус, аби збулося Писання: Прагну! 
<p>29 Стояла повна посудина оцту. Воїни, настромивши на тростину губку, намочену в оцті, піднесли до Його уст. 
<p>30 Спробувавши оцту, Ісус сказав: Звершилося! І схиливши голову, віддав духа. 
<p>31 Оскільки була п’ятниця, то юдеї, щоб не залишилися на хресті тіла в суботу, тому що був великий день тієї суботи, просили Пилата, аби перебили їхні голінки й забрали. 
<p>32 Тож воїни прийшли і перебили голінки першому й другому, розп’ятому з Ним. 
<p>33 Підійшовши до Ісуса, побачили, що Він уже помер, і не стали перебивати Йому голінок. 
<p>34 Але один з воїнів списом проколов Йому бік, і тут же витекли кров та вода. 
<p>35 А той, хто бачив, засвідчив, — і правдиве його свідчення. Він знає, що каже правду, щоб і ви повірили. 
<p>36 Бо сталося це, аби збулося Писання: Кістка Його не буде поламана. 
<p>37 І знову ж, в іншому місці Писання говориться: Будуть дивитися на Того, Кого прокололи. 
<p>38 Після цього Йосиф з Ариматеї, який був учнем Ісуса, — але таємним, оскільки боявся юдеїв, — попросив Пилата, щоби зняти тіло Ісуса. І Пилат дозволив. Тож прийшов і взяв Його тіло. 
<p>39 Прибув також і Никодим, який раніше приходив вночі до Нього, несучи суміш смирни з алое, близько ста літрів. 
<p>40 Отже, вони взяли тіло Ісуса та обгорнули його полотном з пахощами, — згідно зі звичаєм поховання в юдеїв. 
<p>41 На тому місці, де Він був розп’ятий, був сад, а в саду — нова гробниця, в якій ніколи ніхто не був похований. 
<p>42 Тут і поклали Ісуса, з огляду на юдейську п’ятницю, бо гробниця була близько. 

<h4>Івана 20 
<p>1 Першого ж дня тижня Марія Магдалина прийшла вдосвіта, як ще було темно, до гробниці й побачила, що камінь від гробниці відвалений. 
<p>2 Тож вона побігла й прибула до Симона-Петра та до другого учня, якого Ісус любив, і каже їм: Забрали Господа з гробниці й невідомо, де Його поклали! 
<p>3 Тоді вийшов Петро з іншим учнем, і вони пішли до гробниці. 
<p>4 Бігли обидва разом, та інший учень побіг швидше за Петра й прибув першим до гробниці. 
<p>5 Нахилившись, побачив, що лежить полотно, однак він не ввійшов. 
<p>6 Тут прибув слідом за ним і Симон-Петро; він увійшов до гробниці й побачив, що лежить полотно 
<p>7 та хустка, яка була на Його голові; вона лежала не з полотном, але згорнена окремо, в іншому місці. 
<p>8 Тоді ж увійшов й інший учень, який прибіг першим до гробниці, — і побачив, і повірив. 
<p>9 Оскільки вони ще не знали Писання, що Він мав воскреснути з мертвих. 
<p>10 Отже, учні повернулися знову до себе. 
<p>11 А Марія стояла надворі біля гробниці й плакала. Плачучи, нахилилася до гробниці 
<p>12 й побачила двох ангелів, які сиділи в білому: один у головах, а один у ногах, де лежало тіло Ісуса. 
<p>13 Вони сказали їй: Жінко, чому ти плачеш? Відповідає їм: Тому що взяли мого Господа і не знаю, де поклали Його! 
<p>14 Сказавши це, вона обернулася назад і побачила Ісуса, Який стояв, та не впізнала, що то Ісус. 
<p>15 Каже їй Ісус: Жінко, чого ти плачеш? Кого шукаєш? Вона, думаючи, що це садівник, каже Йому: Пане, якщо Ти Його взяв, то скажи мені, де Ти Його поклав; я заберу Його! 
<p>16 Каже їй Ісус: Маріє! Обернувшись, вона каже Йому єврейською мовою: Раввуні! — тобто: Учителю! 
<p>17 Каже їй Ісус: Не доторкайся до Мене, бо Я ще не зійшов до [Мого] Отця. Іди до Моїх братів і скажи їм, що Я іду до Мого Отця і вашого Отця, до Мого Бога і вашого Бога! 
<p>18 Приходить Марія Магдалина і звіщає учням, що бачила Господа і що Він сказав їй це. 
<p>19 Того ж першого дня тижня, пізньої пори, коли двері, де зібралися [Його] учні, були замкнені зі страху перед юдеями, прийшов Ісус, став посередині й каже їм: Мир вам! 
<p>20 Промовивши це, показав їм руки та бік. Побачивши Господа, учні зраділи. 
<p>21 Тоді Ісус знову сказав їм: Мир вам! Як. послав Мене Отець, — і Я посилаю вас! 
<p>22 Промовивши це, Він дихнув і каже їм: Прийміть Святого Духа! 
<p>23 Кому простите гріхи, — будуть прощені їм; кому затримаєте, — будуть затримані. 
<p>24 Хома, один із дванадцятьох, званий Близнюком, не був з ними, коли прийшов Ісус. 
<p>25 Тож інші учні розповідали йому: Ми бачили Господа! Та він сказав їм: Поки не побачу на Його руках ран від цвяхів і не вкладу мого пальця в рани від цвяхів, не вкладу своєї руки в Його бік, — не повірю! 
<p>26 Через вісім днів знову були всередині будинку Його учні, і Хома з ними. Прийшов Ісус крізь замкнені двері та став посередині й сказав: Мир вам! 
<p>27 Потім каже Хомі: Поклади сюди свій палець, поглянь на Мої руки, простягни свою руку і доторкнися до Мого боку, — і не будь невіруючий, але віруючий! 
<p>28 У відповідь Хома сказав Йому: Господь мій і Бог мій! 
<p>29 Каже йому Ісус: Тому що ти побачив Мене, ти повірив? Блаженні ті, які не бачили, а повірили! 
<p>30 Багато інших чудес зробив Ісус перед Своїми учнями, які не записані в цій книзі. 
<p>31 А це було написане, щоб ви повірили, що Ісус є Христос, Син Божий, і щоб вірячи, життя мали ви в Його Ім’я. 

<h4>Івана 21 
<p>1 Після цього знову з’явився Ісус [Своїм] учням [по воскресінні з мертвих] біля Тиверіадського моря. А з’явився так: 
<p>2 були разом Симон-Петро й Хома, прозваний Близнюком, і Натанаїл, який був з Кани Галилейської, і сини Зеведеєві, й інші два Його учні. 
<p>3 Каже їм Симон-Петро: Іду рибу ловити! Говорять йому: Ідемо й ми з тобою. Вони вийшли, [тут же] сіли в човен, та тієї ночі не зловили нічого. 
<p>4 Як. настав ранок, став Ісус на березі, але учні не впізнали, що це Ісус. 
<p>5 Каже їм Ісус: Діти, чи є у вас щось поїсти? Відповіли йому: Немає. 
<p>6 Він же сказав їм: Закиньте невода праворуч човна — і зловите. Вони закинули, і вже не могли витягти його від великої кількості риби. 
<p>7 Тоді учень, якого любив Ісус, каже Петрові: Це ж Господь! Симон-Петро, почувши, що це Господь, накинув на себе одяг, бо був нагий, і кинувся в море. 
<p>8 А інші учні попливли човном, оскільки були недалеко від землі, якихось двісті ліктів, тягнучи невода з рибою. 
<p>9 Коли вийшли на землю, бачать, що розкладений жар і лежить на ньому риба й хліб. 
<p>10 Ісус каже їм: Принесіть тієї риби, яку ви нині зловили. 
<p>11 Симон-Петро пішов і витяг на землю невода, повного великих риб, — сто п’ятдесят три; і хоч стільки було, невід не порвався. 
<p>12 Каже їм Ісус: Підходьте, їжте. Жодний учень не наважився запитати Його: Хто Ти? — бо знали, що це Господь. 
<p>13 Ісус підходить, бере хліб, дає їм, а також рибу. 
<p>14 Це вже втретє з’явився Ісус учням після воскресіння з мертвих. 
<p>15 Коли поснідали, Ісус каже Симонові-Петрові: Симоне [Йонин], чи ти любиш Мене більше, ніж вони? Той відповідає Йому: Так, Господи, Ти знаєш, що люблю Тебе! Каже йому: Паси ягнята Мої! 
<p>16 Каже йому знову вдруге: Симоне [Йонин], чи ти любиш Мене? Той відповідає Йому: Так, Господи, Ти знаєш, що люблю Тебе. Каже йому: Паси вівці Мої! 
<p>17 Каже йому втретє: Симоне [Йонин], чи ти любиш Мене? Засмутився Петро, що запитав його втретє, «чи любиш Мене?», і відповів Йому: Господи, Ти все знаєш! Ти знаєш, що люблю Тебе! А Ісус йому говорить: Паси вівці Мої! 
<p>18 Знову й знову запевняю тебе: коли ти був молодий, то підперізувався сам і ходив, куди хотів; коли ж постарієш, простягнеш свої руки й інший тебе підпереже та поведе, куди ти не захочеш. 
<p>19 Він сказав це, вказуючи, якою смертю той прославить Бога. Сказавши це, звелів йому: Іди за Мною! 
<p>20 Обернувшись, Петро побачив учня, якого любив Ісус, котрий йшов за ним, — того, який на вечері припав до Його грудей і запитував: Господи, хто зрадить Тебе? 
<p>21 І як побачив його Петро, то питає Ісуса: Господи, а цей що? 
<p>22 Відповідає йому Ісус: Якщо хочу, щоб він залишився, доки прийду, — що тобі до того ? Ти йди за Мною! 
<p>23 І рознеслося це слово між братами, що той учень не помре. Але Ісус не сказав йому, що не помре, але: Якщо хочу, щоб він залишився, доки прийду, — що тобі до того ? 
<p>24 Це той учень, котрий свідчить про це, який і написав оце. І знаємо, що його свідчення правдиве. 
<p>25 Є багато іншого, що вчинив Ісус. Якби докладно описати все, то, думаю, що світ не вмістив би написаних книг. [Амінь]. 