<h2> 

<h4>1 Хронік 1 
<p>1 Адам, Сиф, Енош; 
<p>2 Кеїнан, Магалалел, Яред; 
<p>3 Енох, Метусал, Ламех; 
<p>4 Ной, Сим, Хам та Яфет. 
<p>5 Сини Яфета: Ґомер, Маґоґ, Мадай, Яван, Тувал, Мешех і Тирас; 
<p>6 сини Ґомера: Ашкеназ, Рифат і Тоґарма; 
<p>7 сини Явана: Еліша, Таршіш, та нащадки кіттійців та доданійців; 
<p>8 сини Хама: Куш, Міцраїм, Фуд і Ханаан; 
<p>9 сини Куша: Сева, Хавіла, Савта, Раама і Савтеха. Сини Раами: Шева і Дедан. 
<p>10 Куш породив Німрода, який дав початок велетням на землі. 
<p>11 Міцраїм дав початок лудійцям, анамійцям, легавійцям, нафтухійцям, 
<p>12 патрусійцям і каслухійцям, від яких пішли филистимці та кафторійці. 
<p>13 Ханаан породив Сидона, свого первістка, та Хета; 
<p>14 євусейця, аморейця, гіргашейця, 
<p>15 гіввійця, аркійця, синейця, 
<p>16 арвадейця, цемарейця і хаматейця. 
<p>17 Сини Сима: Елам, Ашшур, Арпахшад, Луд, Арам. Сини Арама: Уц, Хул, Ґетер і Мешех. 
<p>18 Арпахшад породив Шелаха. Шелах породив Евера. 
<p>19 Від Евера народилося двоє синів: Ім’я одного з них було Пелеґ, оскільки за його днів була розділена земля, а ім’я його брата – Йоктан. 
<p>20 Йоктан породив Алмодада, Шелефа, Хацармавета, Єраха; 
<p>21 Гадорама, Узала, Діклу; 
<p>22 Евала, Авімаїла, Шеву; 
<p>23 Офіра, Хавілу та Йовава, – всі вони сини Йоктана. 
<p>24 Сим, Арпахшад, Шелах; 
<p>25 Евер, Пелеґ, Реу; 
<p>26 Серуґ, Нахор, Терах; 
<p>27 Аврам – він же Авраам. 
<p>28 Сини Авраама: Ісаак та Ізмаїл. 
<p>29 А ось родовід первістка Авраама, Ізмаїла: Невайот, Кедар, Адбеїл, Мівсам; 
<p>30 Мішма, Дума, Масса, Хадад, Тема; 
<p>31 Єтур, Нафіш і Кедма, – це всі сини Ізмаїла. 
<p>32 Сини Авраама від його наложниці Кетури: вона йому народила Зімрана, Йокшана, Медіяна, Мідіяна, Їшбака та Шуаха. Сини Йокшана: Шева й Дедан. 
<p>33 Сини Мідіяна: Ефа, Ефер, Ханох, Авіда, Елдаа. Усі вони – нащадки Авраама від Кетури. 
<p>34 Авраам породив Ісаака. Сини Ісаака: Ісав та Ізраїль ( Яків ). 
<p>35 Сини Ісава: Еліфаз, Реуїл, Єуш, Ялам і Корей. 
<p>36 Сини Еліфаза: Теман, Омар, Цефі, Ґатам, Кеназ, Тімна й Амалек. 
<p>37 Сини Реуїла: Нахат, Зерах, Шамма та Мізза. 
<p>38 Сини Сеіра: Лотан, Шовал, Цівеон, Ана, Дішон, Ецер та Дішан. 
<p>39 Сини Лотана: Хорі і Гомам, а також сестра Лотана, Тімна. 
<p>40 Сини Шовала: Аліан, Манахат, Евал, Шефі й Онам. Сини Цівеона: Айя та Ана. 
<p>41 Син Ани, Дішон. Сини Дішона: Хамран, Ешбан, Їтран і Керан. 
<p>42 Сини Ецера: Білган, Зааван і Яакан. Сини Дішона: Уц та Аран. 
<p>43 А ось царі, котрі владарювали в Едомському краю до того, як зійшов на престол цар над синами Ізраїля: Бела, син Беора; назва його міста, Дінгава. 
<p>44 Коли помер Бела, то замість нього став царем Йовав, син Зераха, з Боцри. 
<p>45 І помер Йовав, і зацарював замість нього Хушам із теманського краю. 
<p>46 Після смерті Хушама зійшов на царський престол Гадад, син Бедада, котрий розбив мідіянців у Моавській долині; назва його міста Авіт. 
<p>47 Коли помер Гадад, та замість нього став царем Самла з Масреки. 
<p>48 Після смерті Самли зійшов на царський престол Саул з Реховота, що над рікою. 
<p>49 Коли ж помер Саул, то замість нього став царем Баал-Ханан, син Ахбора. 
<p>50 І помер Баал-Ханан, і замість нього зацарював Гадад, а назва його міста – Пай, а ім’я його дружини – Мегетавеїл, дочка Матреди, дочки Ме-Загава. 
<p>51 Після смерті Гадада провідниками Едому були: провідник Тімна, провідник Алва, провідник Єтет, 
<p>52 провідник Оголівама, провідник Ела, провідник Пінон, 
<p>53 провідник Кеназ, провідник Теман, провідник Мівцар, 
<p>54 провідник Маґдіїл, провідник Ірам, – оце провідники Едому. 

<h4>1 Хронік 2 
<p>1 А це сини Ізраїля: Рувим, Симеон, Левій, Юда, Іссахар, Завулон, 
<p>2 Дан, Йосиф, Веніямін, Нефталим, Ґад і Асир. 
<p>3 Сини Юди: Ер, Онан, Шела, – троє, що народилися йому від ханаанки Бат-Шуї. Але Юдин первісток Ер виявився нечестивим перед ГОСПОДОМ, – і Він його стратив. 
<p>4 Його невістка, Тамара, народила йому Переца та Зераха. Усього в Юди було п’ять синів. 
<p>5 Сини Переца: Хецрон і Хамул. 
<p>6 Далі сини Зераха: Зімрі, Етан, Геман, Калкол і Дара, – всього п’ятеро. 
<p>7 Син Кармі: Ахар ( Ахан ), який спровадив нещастя на Ізраїль, взявши закляте, що підлягало знищенню. 
<p>8 Син Етана, Азарія. 
<p>9 Сини, котрі народились Хецрону: Єрахмеїл, Рам і Келувай. 
<p>10 Рам породив Аммінадава; Аммінадав породив Нахшона – начальника синів Юди; 
<p>11 Нахшон породив Салму; Салма породив Боаза; 
<p>12 Боаз породив Оведа; Овед породив Єссея; 
<p>13 Єссей породив свого первістка Еліява; другим був Авінадав, третім – Шіма, 
<p>14 четвертим – Натанаїл, п’ятим – Раддай, 
<p>15 шостим – Оцем, сьомим – Давид. 
<p>16 Їхні сестри – Церуя та Авігея. Сини Церуї: Авішай, Йоав та Азаел – троє. 
<p>17 Авігея народила Амасу. Батьком Амаси був Єтер, ізмаїлець. 
<p>18 У Халева, Хецронового сина, та його дружини Азуви, дочки Єріота, були такі сини: Єшер, Шовав і Ардон. 
<p>19 Після смерті Азуви Халев узяв собі за дружину Ефрату, яка народила йому Хура. 
<p>20 Хур породив Урія, а Урій породив Веселіїла. 
<p>21 Коли Хецрону було шістдесят років, він узяв собі за дружину дочку Махіра, батька Гілеада. Від цього шлюбу вона народила йому Сеґува. 
<p>22 Сеґув породив Яіра, в якого було в Гілеадському краю двадцять три міста. 
<p>23 Але Гессур і Арам забрали від них поселення Яіра, а також Кенат з його довколишніми поселеннями, – всього шістдесят міст. Усі вони належали нащадкам Махіра, батька Гілеада. 
<p>24 Після смерті Хецрона в Халев-Єфраті дружина Хецрона, Авія, народила йому останнього сина, Ашхура, батька Текої. 
<p>25 А ось сини Хецронового первістка Єрахмеїла: Рам був його первістком, потім народились Буна, Орен, Оцем та Ахія. 
<p>26 В Єрахмеїла була ще одна дружина, на ім’я Атара, яка була матір’ю Онама. 
<p>27 Синами Рама, первістка Єрахмеїла, були: Маац, Ямін і Екер. 
<p>28 А в Онама були такі сини: Шаммай і Яда. Сини Шаммая: Надав та Авішур. 
<p>29 Дружина Авішура на ім’я Авіхаїл, народила йому Ахбана й Моліда. 
<p>30 Сини Надава: Селед та Аппаїм. Селед помер бездітним. 
<p>31 Син Аппаїма: Їшій. Нащадки Їшії: Шешан і син Шешана: Ахлай. 
<p>32 Сини Яди, брата Шаммая, Єтер та Йонатан. Єтер помер бездітним. 
<p>33 Сини Йонатана: Пелет і Заза. Всі вони були нащадками Єрахмеїла. 
<p>34 У Шешана синів не було, а лише дочки. Але у Шешана був слуга єгиптянин на ім’я Ярха, 
<p>35 тому Шешан видав свою дочку за дружину своєму слузі Ярcі, котра народила йому Аттая. 
<p>36 Аттай породив Натана, а Натан породив Завада; 
<p>37 Завад породив Ефлала, а Ефлал породив Оведа; 
<p>38 Овед породив Єгу, а Єгу породив Азарію; 
<p>39 Азарія породив Хелеца, а Хелец породив Елеаса; 
<p>40 Елеас породив Сісмая, а Сісмай породив Шаллума; 
<p>41 Шаллум породив Єкамію, а Єкамія породив Елішаму. 
<p>42 Далі сини Халева, брата Єрахмеїла. Його первістком був Меша, який став батьком Зіфа, а також син Мареша, який був батьком Хеврона. 
<p>43 А ось сини Хеврона: Корей, Таппуах, Рекем і Шема. 
<p>44 Шема породив Рахама, батька Йоркеама, а Рекем породив Шаммая. 
<p>45 Син Шаммая – Маон, а Маон став батьком Бет-Цура. 
<p>46 Ефа, наложниця Халева, народила Харана, Моцу та Ґазеза. А Харан породив Ґазеза. 
<p>47 Далі сини Ягдая: Реґем, Йотам, Ґешан, Пелет, Ефа та Шааф. 
<p>48 А Халевова наложниця Мааха народила Шевера та Тірхана. 
<p>49 Вона ж народила Шаафа, батька Мадманни, Шеву, батька Махбени й батька Гіви. У Халева була також дочка Ахса. 
<p>50 Ось такі нащадки Халева. Синами Хура, первістка Ефрати, були: Шовал, батько Кір’ят-Єаріма; 
<p>51 Салма, батько Вифлеєма; Хареф, батько Бет-Ґадера. 
<p>52 Шовал, батько Кір’ят-Єаріма, мав синів: Гарое, Хаці та Менухот. 
<p>53 А роди Кір’ят-Єаріма: їтрійці, путійці, шуматійці та мішрайці, від цих пішли цоратійці та ештаулійці. 
<p>54 Нащадки Салми: Вифлеєм, Нетофалій, Атрот-Бет-Йоав; та половина манахтійців – цоряни. 
<p>55 А роди писарів, що мешкають у Ябеці: тіратійці, шімеатійці та сукатійці, – це кенейці, які походять від Хаммата, батька дому Рехава. 

<h4>1 Хронік 3 
<p>1 А ось сини Давида, котрі народилися йому в Хевроні: первісток Амнон від Ахіноами, єзреелітки; другий – Даниїл від Авігеї, кармелітки; 
<p>2 третій – Авесалом, син Маахи, дочки гессурського царя Талмая; четвертий – Адонія, син Хаґґіти; 
<p>3 п’ятий – Шефатія від Авітали, шостий – Їтреам від Давидової дружини Еґли. 
<p>4 Всі шестеро народилися йому в Хевроні, де він царював сім років і шість місяців, а тридцять три роки він владарював у Єрусалимі. 
<p>5 А от ті, котрі народилися йому в Єрусалимі: Шіма, Шовав, Натан і Соломон, – четверо від Вірсавії, дочки Амміїла. 
<p>6 Далі Ївхар, Елішама та Еліфалет; 
<p>7 Ноґаг, Нефеґ і Яфія; 
<p>8 Елішама, Еліяда та Еліфалет, – дев’ятеро. 
<p>9 Це всі сини Давида, окрім синів від наложниць. У них також була сестра Тамара. 
<p>10 Нащадки Соломона: Ровоам, його син Авія; син Авії, Аса; син Аси, Йосафат; 
<p>11 син Йосафата, Йорам; син Йорама, Ахазія, син Ахазії, Йоаш; 
<p>12 син Йоаша, Амасія, син Амасії, Азарія, син Азарії, Йотам; 
<p>13 син Йотама, Ахаз, син Ахаза, Єзекія; син Єзекії, Манассія; 
<p>14 син Манассії, Амон; син Амона, Йосія. 
<p>15 Сини Йосії: первісток Йоханан, другий – Єгояким, третій – Седекія, четвертий – Шаллум. 
<p>16 Сини Єгоякима: його син Єхонія, та його син Седекія. 
<p>17 Сини полоненого Єхонії: Ассір, та його син Шеалтіїл, а також: 
<p>18 Малкірам, Педая, Шенаццар, Єкамія, Хошама і Недавія. 
<p>19 Сини Педаї: Зоровавель і Шімей. Сини Зоровавеля: Мешуллам, Хананія, та їхня сестра Шеломіт. 
<p>20 Крім того, ще п’ятеро: Хашува, Огел, Берехія, Хасадія та Юшав-Хесед. 
<p>21 Нащадки Хананія: Пелатія та Єсаї; син Єсая, Рефая; син Рефаї, Арнон; син Арнона, Овдія; син Овдії, Шеханія; 
<p>22 син Шеханії, Шемая. Далі сини Шемаї: Хаттуш, Їґал, Баріях, Неарія і Шафат, – шестеро нащадків. 
<p>23 Троє синів Неарії: Елійоенай, Єзекія і Азрікам. 
<p>24 Семеро синів Елійоеная: Годавія, Еліяшів, Пелая, Аккув, Йоханан, Делая і Анані. 

<h4>1 Хронік 4 
<p>1 Сини Юди: Перец, Хецрон, Кармі, Хур, Шовал 
<p>2 У Реаї, сина Шовала, народився Яхат. Яхат же породив Ахумая та Лахада. Це роди цоратійців. 
<p>3 А ось діти Етама: Єзреел, Їшма та Їдбаш; ім’я їхньої сестри – Гаццелелпоні. 
<p>4 Пенуел – батько Ґедора, а Езер – батько Хуші. Це – нащадки Хура, первістка від Ефрати, і батька Вифлеєма. 
<p>5 А в Ашхура, батька Текої, були дві дружини: Хела та Наара. 
<p>6 Наара народила йому Ахузама, Хефера, Теменія і Ахаштаріта, – це сини Наари. 
<p>7 А сини Хели: Церет, Цохар, Етнан і Коц. 
<p>8 А Коц породив Анува, Цовева й роди Ахархела, сина Харума. 
<p>9 Ябец був найславнішим серед своїх братів. Його матір дала йому ім’я Ябец, говорячи: Я народила його в муках. 
<p>10 Ябец молився до Бога Ізраїлю, говорячи: О якби Ти дійсно поблагословив мене та поширив мої межі! Нехай би Твоя рука підтримувала мене, й охороняла від усякого лиха, щоб я не страждав! І Бог дав те, чого той просив. 
<p>11 У Келува, брата Шухи, народився Мехір, який став батьком Ештона. 
<p>12 Ештон породив Бет-Рафу, Пасеаха й Техінну, батька міста Нахаша. Це нащадки Рехи. 
<p>13 Сини Кеназа: Отніїл і Серая. А сини Отніїла: Хатат і Меонотай. 
<p>14 Меонатай породив Офру, а Серая породив Йоава, батька Ґе-Харашіма ( Ремісничої Долини ), бо вони були ремісниками. 
<p>15 А ось сини Халева, сина Єфунея: Ір, Ела та Наам. Сином Ели був Кеназ. 
<p>16 Сини Єгаллелела: Зіф, Зіфа, Тірія і Асариїл. 
<p>17 Сини Езри: Єтер, Меред, Ефер і Ялон. Далі сини єгиптянки Бітії, дочки фараона, яку взяв Меред, – вона завагітніла й народила Мір’яма, Шаммая та Їшбаха, батька Ештемоа. 
<p>18 А його дружина юдейка народила Єреда, батька Ґедора, Хевера, батька Сохо, та Єкутіїла, батька Заноа. 
<p>19 Синами дружини Гудії, сестри Нахама, були: батько Кеїли та Ештамоа, маакатійця. 
<p>20 А ось сини Симеона: Амнон, Рінна, Бен-Ханан, і Тілон. Нащадки Їші: Зохет і Бен-Зохет. 
<p>21 Сини Шели, Юдиного сина: Ер, батько Лехи, і Лаада, батько Мареші, і роди дому виробників вісону, з дому Ашбея, 
<p>22 і Йокім, і люди Козеви, і Йоаш, і Сараф, котрі владарювали в Моаві, і Яшуві-Лехем. І це записи стародавні. 
<p>23 Вони були гончарями, і мешкали в Нетаїмі й Ґедері. Вони мешкали там з царем, працюючи у нього. 
<p>24 Сини Симеона: Немуїл, Ямін, Ярів, Зерах і Саул. 
<p>25 Сином Саула був Шаллум, син Шаллума – Мівсам, син Мівсама – Мішма. 
<p>26 Нащадки Мішми: Хаммуїл, син Хаммуїла; Заккур, син Заккура й Шімей. 
<p>27 У Шімея було шістнадцять синів і шість дочок. А в його братів синів було небагато, тож вони не намножили весь свій рід, як нащадки Юди. 
<p>28 Вони мешкали у Беер-Шеві, Моладі й Хацар-Шуалі; 
<p>29 в Білзі, Ецемі й Толаді; 
<p>30 в Бетуелі, Хормі та Ціклаґу; 
<p>31 в Бет-Маркавоті, Хацар-Сусімі, в Бет-Бірі і в Шаараїмі. Це були їхні міста з навколишніми поселеннями аж до царювання Давида; 
<p>32 крім того, в них було ще інших п’ять міст: Етам, Аїн, Ріммон, Тохен і Ашан, 
<p>33 разом з їхніми довколишніми поселеннями аж до Баала. Це місця їхнього поселення та їхні родоводи. 
<p>34 Мешовав, Ямлех і Йоша, син Амаcії; 
<p>35 Йоїл і Єгу, син Йошівії, онук Сераї, правнук Асіїла; 
<p>36 Елійоенай, Яаковаг, Єшохая, Асая, Адіїл, Єсіміїл, Беная; 
<p>37 Зіза, син Шіфії, сина Аллона, сина Єдаї, сина Шімрії, сина Шемайі. 
<p>38 Ці, названі по іменах, були князями у своїх родах, і свій батьківський дім вони розділили на численні відгалуження. 
<p>39 У пошуках пасовиськ для своїх отар вони дійшли до входу в Ґедор, аж до східного краю долини. 
<p>40 І вони знайшли хороші й соковиті пасовиська, а край був просторий, тихий та безпечний, бо лише дехто з нащадків Хама сиділи там до них. 
<p>41 І вищеперелічені за іменами, під час владарювання юдейського царя Єзекії прийшли і зруйнували їхні оселі, а меунійців, котрі там мешкали, прирікли закляттю й дощенту знищили аж по сьогодні, і замість них поселились, оскільки там знайшли хороші пасовиська для своїх отар. 
<p>42 А деякі з них, у кількості п’ятсот чоловік із нащадків Симеона, на чолі своїх князів, Пелатія, Неарія, Рефая та Уззіїла, синів Їші, пішли на узгір’я Сеір. 
<p>43 Вони знищили залишки амалекітянців, що колись врятувались, і замешкали там аж по сьогодні. 

<h4>1 Хронік 5 
<p>1 Далі йдуть нащадки первістка Ізраїлю, Рувима. Він був первістком, але коли осквернив ложе свого батька, то його право первородства було віддане синам Йосифа, сина Ізраїля. Тож не могли бути приписані до первородства. 
<p>2 І хоч Юда був найпотужнішим серед своїх братів, і володар вийшов від нього, але первородство належало Йосифові. 
<p>3 Отже, сини первістка Ізраїля Рувима: Ханох і Паллу, Хецрон і Кармі. 
<p>4 А ось нащадки Йоїла: Шемая – його син, Ґоґ – його син, Шімей – його син, 
<p>5 Міха – його син, Реая – його син, Баал – його син, 
<p>6 Беер – його син, якого ув’язнив ассирійський цар Тіглатпелесар. Він був начальником рувимців. 
<p>7 А його брати, за його родами, у списку, згідно з їхніми родоводами: володар Єіїл, і Захарія, 
<p>8 і Бела, син Азаза, сина Шеми, сина Йоїла. Він мешкав в Ароері й аж до Нево та Баал-Меона. 
<p>9 А на схід він мешкав аж до входу в пустелю, що простягається від ріки Євфрат, бо їхні череди в Гілеадському краю були дуже численними. 
<p>10 За владарювання Саула вони воювали з гаґрійцями, а коли ті були винищені, то рувимці замешкали в їхніх наметах, на всій східній частині Гілеаду. 
<p>11 Ґадові нащадки мешкали навпроти них у башанському краю аж до Салехи. 
<p>12 Йоїл був главою, другим по ньому був Шафам, а далі Янай та Шафат у Башані. 
<p>13 Їхніх братів за їхніми батьківськими родинами було сім: Михаїл, Мешуллам, Шева, Йорай, Якан, Зія та Евер. 
<p>14 А ось нащадки Авіхаїла, сина Хурії, сина Яроаха, сина Гілеада, сина Михаїла, сина Єшішая, сина Ягдо, сина Буза. 
<p>15 Головою їхнього батьківського роду був Ахі, син Авдіїла, сина Ґуні. 
<p>16 Вони мешкали в Гілеаді та в Башані, і в підлеглих до них околицях, а також на всіх пасовиськах Шарона аж до їхнього краю. 
<p>17 Усі вони були внесені у родовід у часи юдейського царя Йотама, і в час ізраїльського царя Єровоама. 
<p>18 Із нащадків Рувима, Ґада та половини племені Манассії хоробрих чоловіків, здатних носити щит і меч, а також стріляти з лука, й обізнаних з військовим мистецтвом, було сорок чотири тисячі сімсот шістдесят. Всі вони були готові поповнити військо. 
<p>19 Вони провадили війну з гаґрійцями, а також з Єтуром, Нафішем і Нодавом. 
<p>20 Їм була надана допомога в цій боротьбі, так що гаґрійці й ті, що їм допомагали, були переможені, оскільки під час війни вони кликали до Бога, покладались на Нього, і Він їх почув. 
<p>21 Вони захопили отари худоби аґарійців: п’ятдесят тисяч верблюдів, двісті п’ятдесят тисяч овець, дві тисячі ослів і сто тисяч полонених. 
<p>22 Адже багато з них ( ворогів ) у цій битві полягли, оскільки це була Божа війна. Переможці замешкали на місці переможених до свого полонення ассирійцями. 
<p>23 Нащадки половини племені Манассії населяли той край від Башану й аж до Баал-Хермону, Сеніру та гори Хермон. Вони стали численними. 
<p>24 А ось глави їхніх батьківських родин: Ефер, Їші, Еліїл, Азріїл, Єремія, Годавія і Яхдіїл, – відважні мужі, славні люди, начальники своїх батьківських родин. 
<p>25 Але, коли вони не дотримались вірності Богу своїх батьків, і припустилися блудства з богами народів землі, яких Бог знищив перед ними, 
<p>26 то Бог Ізраїлю збудив дух ассирійського царя Пула, та дух ассирійського царя Тіглатпелесара, який поневолив рувимців, ґадійців та половину племені Манассії, запровадивши їх у Халах, Хавор, Хару та на узбережжя ріки Ґозан, так що вони мешкають там й по сьогодні. 
<p>27 Далі сини й нащадки Левія: Гершом, Кегат та Мерарі. 
<p>28 Сини Кегата: Амрам, Їцгар, Хеврон і Уззіїл. 
<p>29 Діти Амрама: Аарон, Мойсей та Міріям. Сини Аарона: Надав, Авігу, Елеазар та Ітамар. 
<p>30 Елеазар породив Пінхаса, Пінхас породив Авішую; 
<p>31 Авішуя породив Буккію, а Буккій породив Уззію; 
<p>32 Уззій породив Зерахію, а Зерахія породив Мерайота; 
<p>33 Мерайот породив Амарію, Амарія породив Ахітува; 
<p>34 Ахітув породив Садока, а Садок породив Ахімааса; 
<p>35 Ахімаас породив Азарію, Азарія ж породив Йоханана; 
<p>36 Йоханан породив Азарію, – того, що був священиком у Храмі, якого збудував Соломон у Єрусалимі; 
<p>37 Азарія породив Амарію, Амарія породив Ахітува; 
<p>38 Ахітув породив Садока, а Садок породив Шаллума; 
<p>39 Шаллум породив Хілкію, а Хілкія породив Азарію; 
<p>40 Азарія породив Сераю, а Серая породив Єгоцадака; 
<p>41 Єгоцадак був узятий у полон, коли ГОСПОДЬ спровадив у полон юдеїв та Єрусалим через Навуходоносора. 

<h4>1 Хронік 6 
<p>1 Сини Левія: Гершом, Кегат та Мерарі. 
<p>2 А от імена синів Гершома: Лівні та Шімей. 
<p>3 Сини Кегата: Амрам, Їцхар, Хеврон і Уззіїл. 
<p>4 Сини Мерарі: Махлі та Муші. А ось роди Левія за їхніми батьками. 
<p>5 У Гершома був син Лівні; Лівні мав сина Яхата; Яхат – сина Зімму; 
<p>6 син Зімми – Йоах; син Йоаха – Іддо; син Іддо – Зерах; син Зераха – Єатрай. 
<p>7 Нащадки Кегата: син Кегата – Аммінадав; син Аммінадава – Корей, син Корея – Ассір; 
<p>8 син Ассіра – Елкана, син Елкани – Евіясаф; син Евіясафа – Ассір; 
<p>9 син Ассіра – Тахат; син Тахата – Уріїл; син Уріїла – Уззія; син Уззії – Саул. 
<p>10 Сини Елкани: Амасай і Ахімот; 
<p>11 син Ахімота – Елкана; син Елкани – Цофай; син Цофая– Нахат; 
<p>12 син Нахата – Еліяв; син Еліява – Єрохам; син Єрохама – Елкана. 
<p>13 Сини Самуїла: первісток Вашні та Авія. 
<p>14 Нащадки Мерарі: син Мерарі – Махлі; син Махлі – Лівні; син Лівні – Шімей; син Шімея – Узза; 
<p>15 син Уззи – Шіма; син Шіми – Хаґґія; син Хаґґії – Асая. 
<p>16 Далі ті, кого Давид призначив керівниками над співцями з обох боків у Господньому Храмі ( Наметі ), з того часу як там був встановлений Ковчег. 
<p>17 До того часу, поки Соломон не побудував ГОСПОДНЬОГО Храму в Єрусалимі, ці люди звершували співоче служіння перед Наметом ( Храмом ) Зустрічі. Вони заступали на свою службу за встановленим порядком ( по змінах-чергах ). 
<p>18 Ось ті, котрі заступали, і їхні сини – з синів кегатівців: співак Геман, син Йоїла, сина Самуїла, 
<p>19 сина Елкани, сина Єрохама, сина Еліїла, сина Тоаха, 
<p>20 сина Цуфа, сина Елкани, сина Махата, сина Амасаї, 
<p>21 син Елкани, сина Йоїла, сина Азарії, сина Софонії, 
<p>22 сина Тахата, сина Ассіра, сина Ев’ясафа, сина Корея, 
<p>23 сина Їцхара, сина Кегата, сина Левія, сина Ізраїля. 
<p>24 І його брат – Асаф, який стояв праворуч від нього. Асаф син Берехії, сина Шіми, 
<p>25 сина Михаїла, сина Баасея, сина Малкії, 
<p>26 сина Етні, сина Зераха, сина Адаї, 
<p>27 сина Етана, сина Зімми, сина Шімея, 
<p>28 сина Яхата, сина Гершома, сина Левія. 
<p>29 І сини Мерарі, їхні брати, котрі стояли ліворуч: Етан, син Кіші, сина Авді, сина Маллуха, 
<p>30 сина Хашавії, сина Амасії, сина Хілкії, 
<p>31 сина Амці, сина Бані, сина Шамері, 
<p>32 сина Махлі, сина Муші, сина Мерарі, сина Левія. 
<p>33 Їхні брати, левіти, були призначені для виконання різних робіт у Наметі Божого Храму. 
<p>34 Аарон та його сини й нащадки спалювали на жертовнику всепалень жертви, а також ладан на жертовнику для кадіння, виконуючи при цьому певне служіння в Святому Святих, задля очищення Ізраїлю згідно зі Заповітом Божого слуги Мойсея. 
<p>35 А ось сини та нащадки Аарона, починаючи з його сина Елеазара: син Елеазара – Пінхас; син Пінхаса – Авішуя; 
<p>36 син Авішуї – Буккій; син Буккії – Уззія; син Уззії – Зерахія; 
<p>37 син Зерахії – Мерайот; син Мерайота – Амарія; син Амарії – Ахітув; 
<p>38 син Ахітува – Садок; син Садока – Ахімаас. 
<p>39 Далі їхні поселення, тобто місця їхнього проживання в певних межах: нащадкам Аарона з роду кегатівців, оскільки їм випав такий жереб, 
<p>40 віддали Хеврон в Юдейському краю з навколишніми пасовиськами. 
<p>41 А поля й поселення в околицях міста дістались Халевові, синові Єфунея. 
<p>42 Нащадки Аарона отримали також міста-сховища: Хеврон і Лівну з навколишніми пасовиськами; Яттір та Ештемоа з їхніми навколишніми пасовиськами; 
<p>43 Хілез та його пасовиська, а також Девір з його пасовиськами навколо. 
<p>44 Ашан з його пасовиськами та Бет-Шемеш з його пасовиськами навколо. 
<p>45 З наділу племені Веніяміна вони отримали Гіву з її пасовиськами навколо; Алемет з його пасовиськами та Анатот з його пасовиськами. Усіх їхніх міст в їхніх родах – тринадцять міст. 
<p>46 А нащадкам Кегата, що залишилися з роду племені, дано жеребкуванням з половини племені, половини Манассії, десять міст. 
<p>47 А нащадкам Гершома, за їхніми родами, з племені Іссахара, і з племені Асира, і з племені Нефталима, і з племені Манассії в Башані дано тринадцять міст. 
<p>48 Нащадкам Мерарі, за їхніми родами, з племені Рувима, і з племені Ґада, і з племені Завулона жеребкуванням дано дванадцять міст. 
<p>49 І дали ізраїльтяни левітам міста з їхніми пасовиськами. 
<p>50 І дали вони жеребкуванням з племені нащадків Юди, і з племені нащадків Симеона, і з племені нащадків Веніяміна ті міста, які вони назвали поіменно. 
<p>51 А деяким родам нащадків Кегата були дані міста, як їхній наділ, з племені Єфрема. 
<p>52 І дали їм міста-сховища: Сихем з його навколишніми пасовиськами в нагір’ї Єфрема, і Ґезер з його пасовиськами, 
<p>53 і Йокмеам з його пасовиськами, і Бет-Хорон з його пасовиськами, 
<p>54 і Аялон з його пасовиськами, і Ґат-Ріммон з його пасовиськами. 
<p>55 А з половини племені Манассії: Анер з його пасовиськами, і Білеам з його пасовиськами для решти родів нащадків Кегата. 
<p>56 Нащадкам Гершома з роду половини племені Манассії: Ґолан у Башані з його пасовиськами та Аштарот з його пасовиськами. 
<p>57 Від наділу племені Іссахара: Кедеш разом з його пасовиськами та Доврат з його пасовиськами; 
<p>58 Рамот разом з його пасовиськами та Анем з його пасовиськами. 
<p>59 Від наділу племені Асира: Машал з його пасовиськами та Авдон з його пасовиськами; 
<p>60 Хукок з його пасовиськами та Рехов з його пасовиськами. 
<p>61 Від наділу племені Нефталима: Кедеш у Галілеї разом з його пасовиськами, Хаммон з його пасовиськами, та Кір’ятаїм з його пасовиськами. 
<p>62 Позосталі родини нащадків Мерарі отримали з наділу племені Завулона місто Ріммон разом з його пасовиськами і Фавор з його пасовиськами. 
<p>63 З іншого боку Йордану, навпроти Єрихона, на схід Йордану, від наділу племені Рувима вони отримали Бецер у пустелі разом з його пасовиськами; Ягцу з її пасовиськами; 
<p>64 Кедемот з його пасовиськами; Мефаат з його пасовиськами. 
<p>65 Від племені Ґада: Рамот Гілеадський з його пасовиськами; Маханаїм з його пасовиськами; 
<p>66 Хешбон з його пасовиськами та Язер разом з його пасовиськами. 

<h4>1 Хронік 7 
<p>1 Далі йдуть сини й нащадки Іссахара. У нього було чотири сина: Тола, Пуа, Яшув і Шімрон. 
<p>2 Сини Толи: Уззій, Рефая, Єріїл, Яхмай, Ївсам і Самуїл – глави родин Толи, де зростали хоробрі воїни. У своїх батьківських родоводах за часів Давида їхня загальна кількість сягала до двадцяти двох тисяч шістсот чоловік. 
<p>3 Син Уззії – Їзрахія. Сини Їзрахії: Михаїл, Овадія, Йоїл та Їшшія. Всіх їх п’ятеро, і всі вони – глави родин. 
<p>4 Згідно з їхніми родоводами, в їхніх батьківських родинних списках числились цілі військові підрозділи воїнів, які налічували тридцять шість тисяч чоловік, оскільки вони мали багато жінок і дітей. 
<p>5 А їхніх братів в усіх родах Іссахара, хоробрих воїнів, було вісімдесят сім тисяч, усі, внесені в їхні родоводи. 
<p>6 А ось троє синів Веніяміна: Бела, Бекер і Єдіяїл. 
<p>7 Сини Бели: Ецбон, Уззій, Уззіїл, Єрімот та Ірій, – п’ятеро голів батьківських родин, хоробрих воїнів. У їхніх родовідних списках налічувалось двадцять дві тисячі тридцять чотири чоловіки. 
<p>8 Сини Бекера: Земірі, Йоаш, Еліезер, Елійоенай, Омрі, Єремот, Авія, Анатот і Алемет. Всі вони Бекерові сини. 
<p>9 У їхніх родовідних списках за їхніми родоводами та главами батьківських родин числилось двадцять тисяч двісті хоробрих воїнів. 
<p>10 Сини Єдіяїла: Білхан. А сини Білхана: Єуш, Веніямін, Егуд, Кенаана, Зетан, Таршіш та Ахішахар. 
<p>11 Всіх цих Єдіяїлових синів, очолюваних главами родин було сімнадцять тисяч двісті хоробрих воїнів, готових вирушити на війну. 
<p>12 Шуппім та Хуппім були синами Іра, а Гушім був сином Ахера. 
<p>13 Далі сини Нефталима: Яхціїл, Ґуні, Єцер і Шаллум, – сини Білги. 
<p>14 А це сини Манассії: Асріїл, якого народила йому наложниця, арамійка; вона також народила Махіра, батька Гілеада. 
<p>15 Махір одружив Хуппіма та Шуппіма. Ім’я його сестри Мааха, а ім’я його другого сина – Целофехад. У Целофехада були лише дочки. 
<p>16 Махірова дружина, на ім’я Мааха, народила сина; вона його назвала Переш, а ім’я його брата було Шереш; сини Шереша – Улам і Рекем. 
<p>17 Син Улама, Бедан. Це всі діти Гілеада, сина Махіра, нащадки Манассії. 
<p>18 Сестра Гілеада, Хаммолекет, народила Ішгода, Авієзера і Махлу. 
<p>19 А синами Шеміди були: Ахіян, Шехем, Лікіхі та Аніям. 
<p>20 А ось нащадки Єфрема: син Шутелах; син Шутелаха – Беред; син Береда – Тахат; син Тахата Елеад; син Елеада – Тахат; 
<p>21 син Тахата – Завад; син Завада – Шутелах; синами Шутелаха були Езер та Елеад. Але люди Ґата, місцеві мешканці того краю, вбили їх, оскільки вони спустились до них і хотіли захопити їхню худобу. 
<p>22 Тому їхній батько Єфрем багато днів оплакував їх, тож його брати приходили й потішали його. 
<p>23 Після інтимних стосунків зі своєю дружиною вона завагітніла, й народила сина; він дав йому ім’я Верія, оскільки його родину спіткало лихо. 
<p>24 Його дочка на ім’я Шеера збудувала Нижній і Верхній Бет-Хорон та Уззен-Шеер. 
<p>25 Сином Верії був Рефах; син Рефаха – Решеф; син Решефа – Телах; син Телаха – Тахан; син Тахана – 
<p>26 Ладан; син Ладана – Аммігуд; син Аммігуда – Елішама; 
<p>27 син Елішами – Нон; син Нона – Ісус. 
<p>28 Їхнім наділом і місцем проживання було місто Бетель з його околицями; на сході – Нааран, на заході – Ґезер та їхні околиці, а також Сихем з його околицями аж до Айі з навколишніми поселеннями. 
<p>29 В напрямку володінь нащадків Манассії: Бет-Шеан з його околицями, Таанах з його околицями; Меґіддо з його околицями та Дор з його околицями. У цих містах мешкали нащадки Йосифа, сина Ізраїля ( Якова ). 
<p>30 Діти Асира: Їмна, і Їшва, і Їшві, і Верія, і їхня сестра Серах. 
<p>31 Сини Верії: Хевер і Малкіїл, який був батьком Бірзаїти. 
<p>32 Хевер породив Яфлета, Шомера, Хотама та їхню сестру Шую. 
<p>33 Сини Яфлета: Пасах, Бімгал і Ашват. Всі вони Яфлетові сини. 
<p>34 Сини Шомера: Ахі, Рохґа, Гувва та Арам. 
<p>35 Сини його брата Гелема: Цофах, Їмна, Шелеш і Амал. 
<p>36 Сини Цофаха: Суах, Харнефер, Шуал, Берій та Їмра; 
<p>37 Бецер, Год, Шамма, Шілша, Їтран і Беера. 
<p>38 Сини Єтера: Єфуней, Піспа та Ара. 
<p>39 Сини Улли: Арах, Ханніїл і Ріція. 
<p>40 Це всі нащадки Асира, голови батьківських домів, добірні мужі, хоробрі воїни й головні начальники. Вони були зараховані у військові загони на випадок війни загальною кількістю двадцять шість тисяч чоловік. 

<h4>1 Хронік 8 
<p>1 Веніямін породив свого первістка Белу, другим був Ашбела, третім – Ахрах, 
<p>2 четвертим – Ноах і п’ятим – Рафу. 
<p>3 Синами Бели були: Аддар, Ґера та Авігуд; 
<p>4 Авішуа, Нааман, Ахоах; 
<p>5 Ґера, Шефуфан і Хурам. 
<p>6 А ось сини Ехуда, які були главами батьківських родин, що мешкали у Ґіві, а пізніше переселились в Манахат: 
<p>7 Нааман, Ахія і Ґера, котрий їх і переселив. Ґера породив Уззу та Ахіхуда. 
<p>8 У Шахараїма, який мешкав на моавських полях після того, як він відпустив від себе своїх дружин Хушім і Баару, 
<p>9 народились від його другої дружини Ходеш діти: Йовав, Цівія, Меша, Малкам, 
<p>10 Єуц, Сакія і Мірма. Це його сини, – глави батьківських родин. 
<p>11 А від дружини Хушіми народились Авітува та Елпаал. 
<p>12 Сини Елпаала: Евер, Мішам, Шемед, який побудував міста Оно й Лод з їхніми околицями. 
<p>13 А Верія та Шема були главами батьківських родин тих, що проживали в Аялоні і прогнали мешканців Ґата. 
<p>14 Далі йдуть Ахйо, Шашак та Єремот; 
<p>15 Зевадія, Арад і Едер; 
<p>16 Михаїл, Їшпа та Йох – сини Верії. 
<p>17 А Зевадія, Мешуллам, Хізкій, Хевер, 
<p>18 Їшмерай, Їзлія та Йовав були синами Елпаала. 
<p>19 Далі – Яким, Зіхрі та Завді, 
<p>20 Еліенай, Ціллетай та Еліїл, 
<p>21 Адая, Берая і Шімрат – сини Шімея. 
<p>22 А Їшпан, Евер та Еліїл, 
<p>23 Абдон, Зіхрі та Ханан, 
<p>24 Хананія, Елам і Антотія, 
<p>25 Їфдея та Пенуел – сини Шашака. 
<p>26 Далі – Шамшерай, Шехарія та Аталія, 
<p>27 Яарешія, Ілля та Зіхрі – сини Єрохама. 
<p>28 Вони були главами родин, згідно зі своїми родоводами, і, як начальники, вони мешкали в Єрусалимі. 
<p>29 А в Ґівеоні мешкали: батько Ґівеона Єіїл, ім’я його дружини – Мааха, 
<p>30 його первісток Авдон, Цур, Кіш, Баал, Надав, 
<p>31 Ґедор, Ахйо та Зехер. 
<p>32 У Міклота народився Шімей. Вони також замешкали неподалік своїх братів у Єрусалимі разом зі своїми родинами. 
<p>33 В Нера народився Кіш, Кіш породив Саула, а Саул породив Йонатана, Малхішую, Авінадава та Ешбаала. 
<p>34 Сином Йонатана був Мерібаал, а Мерібаал породив Міху. 
<p>35 Сини Міхи: Пітон, Мелех, Тареа й Ахаз. 
<p>36 Ахаз породив Єгоадду, а Єгоадда породив Алемета, Азмавета і Зімрі; Зімрі породив Моцу. 
<p>37 Моца породив Бінею; син Бінеї – Рафа; син Рафи – Елеаса; син Елеаси – Ацел. 
<p>38 Далі шестеро синів Ацела за їхніми іменами: Азрікам, Бохер, Їзмаїл, Шеарія, Овадія і Ханан. Усі вони сини Ацела. 
<p>39 Далі сини його брата Ешека: Улам був його первістком, Єуш – другим, Еліфелет – третім. 
<p>40 Сини Улама були мужами могутніми воїнами, стрільцями з лука. І мали вони багато синів та онуків – сто п’ятдесят. Усі вони з нащадків Веніяміна. 

<h4>1 Хронік 9 
<p>1 Отже, всі ізраїльтяни були внесені в родовідні списки і зазначені в Книзі ізраїльських царів, а юдеї за своє беззаконня були відпроваджені у Вавилонський полон. 
<p>2 Найпершими мешканцями, котрі повернулись у свої володіння в містах, були прості ізраїльтяни, священики, левіти та слуги Храму. 
<p>3 Декотрі з нащадків Юди, з нащадків Веніяміна та з нащадків Єфрема й Манассії поселилися в Єрусалимі. 
<p>4 Зокрема, Утай, син Аммігуда, сина Омрі, сина Імрі, сина Банія, з нащадків Переца, Юдиного сина. 
<p>5 А з шілонійців – первісток Асая та його нащадки. 
<p>6 З нащадків Зераха: Єуїл та його брати, – всього шістсот дев’яносто осіб. 
<p>7 З нащадків Веніяміна: Саллу, син Мешуллама, сина Годавії, сина Гассенуї; 
<p>8 Ївній, син Єрохама; Ела, син Уззії, сина Мікрії; Мешуллам, син Шефатії, сина Реуїла, сина Ївнії. 
<p>9 Усі ці мужі були главами своїх родин; а їхніх братів, відповідно до своїх родоводів, було дев’ятсот п’ятдесят шість осіб. 
<p>10 Зі священиків були: Єдая, Єгоярів, Яхін 
<p>11 та Азарія, – управитель Божого Храму. Він був сином Хілкії, сина Мешуллама, сина Садока, сина Мерайота, сина Ахітува. 
<p>12 Далі Адая, син Єрохама, сина Пашхура, сина Малкії; Маасай, син Адіїла, сина Яхзери, сина Мешуллама, сина Мешіллеміта, сина Іммера; 
<p>13 також їхні брати, – голови батьківських домів, – всього тисяча сімсот шістдесят, вірних мужів, які звершували служіння в Божому Храмі. 
<p>14 Далі йдуть левіти: Шемая, син Хашшува, сина Азрікама, сина Хашавії, з нащадків Мерарі; 
<p>15 Бакбаккар, Хереш, Ґалал і Маттанія, син Міхея, сина Зіхрії, сина Асафа; 
<p>16 Овдій, син Шемаї, сина Ґалала, сина Єдутуна; Берехія, син Аси, сина Елкани, який мешкав в оселях нетофатійців. 
<p>17 Прибули і вартові біля воріт: Шаллум, Аккув, Талмон, Ахіман та їхні родини; главою родини був Шаллум. 
<p>18 Вони ще й досі при царській брамі зі східного боку. Ці люди були воротарями в таборі нащадків Левія. 
<p>19 А Шаллум, син Коре, сина Евіясафа, сина Корея, та його брати з його батьківського дому, кореї, виконували служіння вартових при вході до Намету Зустрічі, як колись і їхні батьки охороняли вхід до ГОСПОДНЬОГО табору. 
<p>20 Раніше над ними головував Пінхас, син Елеазара, і ГОСПОДЬ був з ним. 
<p>21 Тоді вартовим при вході до Намету Зустрічі був Захарія, син Мешелемії. 
<p>22 Всього на служіння воротарів при вході було призначено двісті дванадцять чоловіків. Вони були внесені в родовідні списки зі своїми родинами в своїх поселеннях, а призначив їх на це служіння Давид і провидець Самуїл за їхню вірність. 
<p>23 Таким чином вони і їхні нащадки були охоронцями біля дверей ГОСПОДНЬОГО Храму, як раніше в Наметі Зустрічі, 
<p>24 несучи службу воротарів з усіх чотирьох сторін*: – зі сходу, зі заходу, із півночі та з півдня. 
<p>25 Отже, їхні брати, що мешкали в своїх поселеннях, повинні були приходити на службу по черзі на кожні сім днів. 
<p>26 Адже чотирьом головним воротарям, котрі були левітами, був довірений нагляд за кімнатами та скарбницями Божого Храму. 
<p>27 Так що кожної ночі вони перебували навколо Храму, оскільки були зобов’язані його охороняти, а щоранку мали також відкривати брами. 
<p>28 Деяким з них було доручено опікуватись посудом для служіння, і певну їх кількість виносити і вносити. 
<p>29 Інші з них були призначені вести облік і слідкувати за станом священних приборів і посуду, а також над добірною мукою, вином, олією, ладаном і пахощами. 
<p>30 Декотрі з нащадків священиків приготовляли суміш мира й пахощів. 
<p>31 Маттітію, одному з левітів, первістку кореянина Шаллума, був довірений нагляд за приготуванням жертовних хлібів. 
<p>32 А деяким їхнім братам з родини кегатівців було доручено приготування Виставних хлібів, які щосуботи покладали на столі у Святилищі. 
<p>33 А от співці, глави батьківських родин левітів, котрі перебували в храмових кімнатах, були звільнені від усякої праці, оскільки вдень і вночі вони були зайняті служінням. 
<p>34 Це – глави левітських родин у відповідності зі своїми родоводами; вони мешкали в Єрусалимі. 
<p>35 В Ґівеоні мешкали: батько Ґівеона Єіїл, ім’я його дружини – Мааха, 
<p>36 його первісток Авдон, Цур, Кіш, Баал, Нер, Надав, 
<p>37 Ґедор, Ахіо, Захарія та Міклот. 
<p>38 А Міклот породив Шімея. Вони також, як і їхні брати, мешкали в Єрусалимі зі своїми родинами. 
<p>39 Нер породив Кіша, Кіш породив Саула, а Саул породив Йонатана, Малхішую, Авінадава та Ешбаала. 
<p>40 Сином Йонатана був Мерівбаал, а Мерівбаал породив Міху. 
<p>41 Сини Міхи: Пітон, Мелек, Тахреа та Ахаз. 
<p>42 Ахаз породив Яру; Яра породив Алемета, Азмавета і Зімрія, а Зімрій породив Моцу; 
<p>43 Моца породив Бінею; син Бінеї – Рефая; син Рефаї – Елеас, син Елеаса – Ацел. 
<p>44 В Ацела було шестеро синів, з такими іменами: Азрікам, Бохер, Їзмаїл, Шеарія, Овадія і Ханан. Усі вони сини Ацела. 

<h4>1 Хронік 10 
<p>1 Коли филистимці воювали з ізраїльтянами, то ізраїльські воїни побігли від филистимців, і багато з них полягло в бою на узгір’ї Ґілбоа. 
<p>2 Филистимці, наздогнавши Саула та його синів, вбили Йонатана, Авінадава та Малхішую, синів Саула. 
<p>3 Битва розгорілась навколо Саула, – на нього накинулись лучники, так що він був поранений лучниками. 
<p>4 Тоді Саул наказав своєму зброєносцю: Витягни свого меча і проколи мене ним, аби не накинулись оті необрізані й не поглумились наді мною! Але його зброєносець побоявся й не захотів цього зробити. І Саул узяв свій меч, та впав на нього. 
<p>5 Побачивши, що Саул помер, його зброєносець упав на свій меч, і також помер. 
<p>6 Так загинув Саул разом з трьома своїми синами, як згодом загинула і вся його родина. 
<p>7 Коли побачили всі ізраїльтяни, котрі мешкали в долині, що Саул зі своїми синами загинули, а військо розбіглося, то, залишивши свої міста, повтікали. Тоді прийшли филистимці, й замешкали в них. 
<p>8 Так сталося, що на другий день, коли филистимці прийшли, аби обібрати вбитих, то знайшли Саула та його синів, які полягли в бою на горі Ґілбоа. 
<p>9 Вони роздягли його, відітнули й забрали його голову та його зброю і послали скрізь по филистимському краю, сповіщаючи своїм ідолам і людям про свою перемогу. 
<p>10 Зброю Саула вони поклали в капищі своїх богів, а його голову прибили до стіни в капищі бога Даґона. 
<p>11 Коли ж дізнались мешканці Явеша Гілеадського про все, що филистимці зробили зі Саулом, 
<p>12 то піднялись усі хоробрі мужі міста, й забрали останки Саула та тіла його синів, і перенесли їх у Явеш. Вони поховали їхні останки під дубом у Явеші, після чого сім днів постили. 
<p>13 Так Саул загинув за своє беззаконня і свою невірність ГОСПОДУ, діючи всупереч ГОСПОДНЬОМУ слову, а також через те, що пішов питати про своє майбутнє чарівницю, 
<p>14 а не чекав від ГОСПОДА відповіді. Тому ГОСПОДЬ погубив його, а царство передав Давидові, синові Єссея. 

<h4>1 Хронік 11 
<p>1 Після цього всі ізраїльтяни прийшли до Давида в Хеврон, промовляючи: Ми всі – твоя кість і твоє тіло. 
<p>2 Ще тоді, коли Саул був царем, ти очолював військові походи Ізраїлю, а ГОСПОДЬ Бог твій сказав тобі: Ти пастимеш Мій народ, Ізраїль, і ти станеш володарем над Моїм народом, Ізраїлем! 
<p>3 Коли всі старійшини Ізраїлю прийшли до царя в Хеврон, тоді цар Давид уклав із ними Заповіт там же, у Хевроні, перед ГОСПОДОМ. Після того вони помазали Давида царем над усім Ізраїлем, за словом ГОСПОДА, переданого через Самуїла. 
<p>4 Давид з усім ізраїльським військом вирушив на Єрусалим, – тоді це був ще Євус, і мешкали там євусейці. 
<p>5 Мешканці Євуса переказали Давидові: Ти не ввійдеш сюди! Проте Давид здобув фортецю Сіон, – тепер це Місто Давида. 
<p>6 Перед тим Давид проголосив: Хто першим розіб’є євусейців, той стане можновладцем і воєначальником! Тож першим вторгнувся в місто Йоав, син Церуї, і став головнокомандувачем війська. 
<p>7 Отже, Давид замешкав у фортеці, через що її й назвали Містом Давида. 
<p>8 Він розбудував місто від твердині Мілло і далі довкола. Йоав же відновив решту міста. 
<p>9 Таким чином, Давид ставав дедалі могутнішим, і ГОСПОДЬ Саваот був з ним. 
<p>10 А ось відомі можновладці Давида, котрі хоробро разом з усім Ізраїлем його підтримували в його владарюванні з того часу, як вони допомогли йому зійти на ізраїльський престол, за ГОСПОДНІМ словом. 
<p>11 Отже, перелік цих лицарів Давида: Яшовам, перший із тридцяти, котрий направив свій спис проти трьохсот ворогів і всіх знищив за один раз. 
<p>12 За ним Елеазар, син Додо, онук Ахохія. Він був одним з трьох витязів. 
<p>13 Елеазар був з Давидом у Пас-Даммімі, де филистимці готувались до бою. Це була частка поля, засіяного ячменем. Коли озброєний люд почав утікати від филистимців, 
<p>14 він став посеред того поля і, захищаючи його, знищив филистимців. Тоді ГОСПОДЬ через нього дав велику перемогу. 
<p>15 Ці троє з головних тридцяти героїв одного разу, долаючи скелі, добрались до Давида в Адулламську печеру, в той час як військо филистимців таборувало в Рефаїмській Долині. 
<p>16 Іншим разом, Давид перебував у твердині, а у Вифлеємі таборувало військо филистимців. 
<p>17 Страждаючи від спраги, Давид промовив: О якби хтось дав мені попити води з вифлеємської криниці, що біля брами Вифлеєма!? 
<p>18 Тоді ці троє лицарів прорвались через табір филистимців й набрали води з криниці, що біля брами Вифлеєма. Коли вони принесли цю воду до Давида, то дізнавшись звідки вода, Давид відмовився її пити, а вилив її як жертву для ГОСПОДА, 
<p>19 говорячи: Хай боронить мене мій Бог, щоб я це учинив! Хіба я можу пити кров цих мужів, котрі, щоб принести її, ризикували своїм життям? Не буду її пити! Ось що зробили ці троє лицарів! 
<p>20 Авішай, брат Йоава, був на чолі тридцятьох воєначальників. Він колись підняв свій спис проти трьохсот ворогів і знищив їх, – тому й прославився разом з першими трьома. 
<p>21 Із усіх тридцяти* воєначальників він був найвизначнішим, тому й став за головного, але до перших трьох не досягав. 
<p>22 Далі йде Беная, син Єгояди з Кавцеїла, – хоробрий муж, відомий багатьма подвигами; він знищив двох могутніх моавських велетнів. А одного разу, коли випав сніг, він спустився в глибокий рів, де був лев, і вбив його. 
<p>23 Він також убив славного єгипетського велетня, ріст якого сягав п’яти ліктів; в руці єгиптянина був спис, наче ткацький вал, але Беная накинувся на нього з палицею. Тож він вирвав списа з рук єгиптянина і його власним списом убив його. 
<p>24 Це подвиги Бенаї, сина Єгояди. Він також був у пошані серед тридцяти* лицарів. 
<p>25 Беная навіть був шанований більше тридцятьох*, проте з першими трьома зрівнятися не міг. Тому саме його Давид поставив начальником своєї особистої охорони. 
<p>26 У числі тих тридцяти були також Асаїл, брат Йоава та Елханана, син Доди з Вифлеєма; 
<p>27 також Шамма, хародієць, та Еліка, пелонієць; 
<p>28 Іра, син Іккеша, текоєць, та Авіезер, анатотець; 
<p>29 Сіббехай, хушатієць, та ахохієць Ілай; 
<p>30 Магарай, нетофатієць, та Хелед, син Баани, також нетофатієць; 
<p>31 Ітай, син Рівая з Гіви Веніямінової та Беная, піратонієць; 
<p>32 Хурай з Нахале-Ґааша та Авіїл, арватієць; 
<p>33 Азмавет, бахарумієць та Еліяхба, шаалвонієць; 
<p>34 Сини ґізонійця Хашема та Йонатан, син Шаґея, гарарієць; 
<p>35 Ахіям, син Сахарів, гарарієць, та Еліфал, син Ура; 
<p>36 Хефер, мехерієць, та Ахія, пелонієць; 
<p>37 Хіцро, кармелієць, та Наарай, син Езбая; 
<p>38 Йоїл, брат Натана, та Мівхар, син Гаґрія; 
<p>39 Целек, аммонієць, та Нахарай, бееротієць, – зброєносець Йоава, сина Церуї; 
<p>40 Іра, їтрієць, та Ґарев, їтрієць; 
<p>41 Урія, хеттеєць, та Завад, син Ахлая; 
<p>42 Адіна, син Шізи, – глава Рувимів і він же очолював тридцятьох ; 
<p>43 Ханан, син Маахи, та Йосафат, мітнієць; 
<p>44 Уззія, аштератієць, і Шама та Єуїл, сини Хотама, ароерійця; 
<p>45 Єдіяїл, син Шімрі, та Йоха, його брат, тіційці; 
<p>46 Еліїл, махавієць; Ерівай і Йошавія, Елнаамові сини, та Їтма, моавієць; 
<p>47 Етіїл, Овед і Яасіїл із Цови. 

<h4>1 Хронік 12 
<p>1 Ось ті, хто приєднався до Давида в Ціклазі, – ще тоді, коли він переховувався від Саула, Кішового сина. Вони були з числа лицарів, які допомагали на війні. 
<p>2 Озброєні луками, вони вміли також з пращі пускати каміння й влучно стріляти як правою, так і лівою рукою. Всі вони були одноплемінниками Саула з Веніямінового племені. 
<p>3 голова Ахієзер та Йоас, сини Шемеї, з Гіви, Єзіїл та Пелет, сини Азмавета, Берах і Єгу з Анатота, 
<p>4 Ішмайя, ґівеонієць, – найсильніший з тридцяти, а тому ватажок над тридцятьма; 
<p>5 Єремія, Яхазіел, Йоханан та Йозавад із Ґедери, 
<p>6 Елузай, Єрімот, Беалія, Шемарія і харуфієць Шефатія, 
<p>7 Елкана, Їшшія, Азареїл, Йоезер та Яховам, кореяни, 
<p>8 Йоіл і Зевадія, – сини Єрохама, з Ґедори. 
<p>9 Із племені Ґада прийшли до Давида в його сховище в пустелі хоробрі лицарі, вправні у битві воїни, озброєні щитами та списами. З вигляду вони були подібні до левів, і швидкі, наче сарни на горах. 
<p>10 На чолі їх був Езер, другим – Овадія, третім – Еліяв, 
<p>11 четвертим – Мішманна, п’ятим – Єремія, 
<p>12 Аттай був шостим, Еліїл – сьомим, 
<p>13 Йоханан був восьмим, Елзавад – дев’ятим, 
<p>14 Єремія – десятим, Махбаннай – одинадцятим. 
<p>15 Отже, всі вони були з Ґадових нащадків, воєначальники в своєму племені. Рангом нижчий командував сотнею, а вищий – тисячею. 
<p>16 Вони були тими, що перейшли Йордан у першому місяці, коли ріка виступає з берегів і затоплює береги, порозганяли всіх мешканців долини на східному і на західному берегах. 
<p>17 До Давида, у його сховище, прийшли й деякі нащадки Веніяміна та Юди. 
<p>18 Давид вийшов до них, і звернувся до них з такими словами: Якщо ви прийшли до мене з мирними намірами, аби мені допомагати, то я всім своїм серцем буду з вами, але якщо для того, щоб мене підступно зрадити і видати моїм ворогам, хоча мої руки чисті від усякого обману і підступу, то нехай Бог наших батьків це бачить і розсудить! 
<p>19 Тоді Дух огорнув Амасая, який стояв на чолі тридцятьох, і він промовив : Твої ми, Давиде! Ми з тобою, сину Єссея! Мир тобі, мир! Мир тобі, і мир нехай буде з твоїми побратимами, адже тобі допомагає Сам твій Бог! І Давид прийняв їх, призначивши командирами загонів. 
<p>20 До Давида приєднались і декотрі з племені Манассії, ще тоді, коли він погодився йти на війну з филистимцями проти Саула. Але Давид тоді не став їм у пригоді, оскільки филистимські князі, порадившись між собою, відіслали його, сказавши: Ціною наших голів він повернеться до свого володаря Саула. 
<p>21 Отже, коли він повертався назад у Ціклаґ, до нього від Манассії приєднались Адна, Йозавад, Єдіяїл, Михаїл, Йозавад, Елігу та Ціллетай, – вони були командирами над тисячами Манассії. 
<p>22 Вони допомогли Давидові в боротьбі проти орди, оскільки всі були хоробрими воїнами, і стали командирами військових підрозділів. 
<p>23 Адже щодня все більше людей приєднувались до Давида, щоб йому допомагати, доки його військо не стало великим, як Божий табір. 
<p>24 А ось число воєначальників, які прибули до Давида в Хеврон, аби перекласти на нього царське достоїнство Саула у відповідності з ГОСПОДНІМ словом. 
<p>25 Від нащадків племені Юди, озброєних щитами і списами, прибуло шість тисяч вісімсот воїнів, спроможних воювати. 
<p>26 Від нащадків племені Симеона хоробрих воїнів, здатних провадити битви, було сім тисяч сто. 
<p>27 Від нащадків Левія – чотири тисячі шістсот. 
<p>28 Навіть сам Єгояда, глава нащадків Аарона, очолив три тисячі сімсот воїнів. 
<p>29 Так само й хоробрий юнак Садок зі своєю родиною, що налічувала двадцять два воєначальника. 
<p>30 Зі синів Веніяміна, – одноплемінників Саула, – три тисячі, з яких до цього більша частина залишалась вірною родині Саула. 
<p>31 Зі синів Єфрема – двадцять тисяч вісімсот хоробрих воїнів, славних мужів у своїх батьківських родинах. 
<p>32 З половини племені Манассії – вісімнадцять тисяч, з яких кожен був названий по імені, аби бути присутніми на сходженні Давида на царський престол. 
<p>33 Зі синів Іссахара, котрі мали розуміння часу, і знали, що і коли слід чинити Ізраїлю було двісті воєначальників, зі своїми одноплемінниками, які беззаперечно виконували їхні накази. 
<p>34 Зі Завулонових синів, здатних до бою, які вміли володіти всякою зброєю – п’ятдесят тисяч, одностайно вишикувались у бойові лави. 
<p>35 Від Нефталима – тисяча воєначальників, а з ними воїнів, озброєних щитами та списами, – тридцять сім тисяч. 
<p>36 Від Данових нащадків – двадцять вісім тисяч шістсот воїнів, готових воювати. 
<p>37 Від Асира – сорок тисяч воїнів, вишикуваних у бойові лави, готових поповнити військо. 
<p>38 А з іншого (східного) боку Йордану, – від племен Рувима, Ґада та від половини племені Манассії в повному бойовому спорядженні, прибуло сто двадцять тисяч чоловіків. 
<p>39 Усі ці військові мужі стройовими колонами прибули в Хеврон з повною рішучістю й щирими намірами серця оголосити Давида царем над усім Ізраїлем. З ними була одностайна в твердому намірі настановити Давида царем і решта всього Ізраїлю. 
<p>40 Вони перебували там з Давидом три дні, їли і пили, оскільки їхні брати достатньо усього наготували. 
<p>41 Так само і сусідні мешканці з племен Іссахара, Завулона і Нефталима постачали їм велику кількість поживи на ослах, верблюдах, мулах та волах, зокрема: борошно, плитки пресованих фіг, родзинок, а також вино, олію, телят і овець, адже це була велика радість в усьому Ізраїлі. 

<h4>1 Хронік 13 
<p>1 Порадившись з усіма начальниками тисяч і сотниками, а також з усіма можновладцями, 
<p>2 Давид звернувся до всієї громади Ізраїлю з промовою: Якщо ви вважаєте, що це правильно і є на те воля ГОСПОДА, нашого Бога, давайте покличемо всіх наших братів, що залишились в усьому ізраїльському краю, а також священиків та левітів у містах їхніх поселень, аби й вони прийшли до нас, 
<p>3 і перенесемо до нас Ковчег нашого Бога, до Якого ми не звертались за царювання Саула. 
<p>4 І вся громада погодилась, що потрібно так зробити, адже ця пропозиція була до вподоби усьому народові! 
<p>5 Отже, Давид зібрав увесь Ізраїль від єгипетської ріки Шіхор і аж до входу в Хамат, аби перенести Божий Ковчег з Кір’ят-Єаріма. 
<p>6 Тож Давид з усім Ізраїлем пішов до Баали, до Кір’ят-Єаріма, який належав племені Юди, аби перенести звідти Ковчег ГОСПОДА Бога, Котрий перебуває на херувимах, де прикликається Його Ім’я. 
<p>7 Божий Ковчег везли на новому возі із дому Авінадава, а Узза та Ахіо супроводжували того воза. 
<p>8 Давид і весь Ізраїль веселились перед Богом, з усіх сил співаючи та граючи на гуслах, арфах, бубнах, цимбалах і трубах. 
<p>9 А коли вони дійшли до току Кідона, то Узза простягнув свою руку, щоб підтримати Ковчег, оскільки воли нахилили його. 
<p>10 Тоді запалав Господній гнів на Уззу, – він був уражений за те, що простягнув свою руку до Ковчега, – так що він там перед Богом і помер. 
<p>11 Давид засмутився через те, що ГОСПОДЬ уразив Уззу, і він назвав те місце: Перец-Узза. Воно так називається і до сьогодні. 
<p>12 В той час Давида пройняв перед Богом страх, і він сказав: Як же мені тепер принести Божий Ковчег до себе? 
<p>13 Тому Давид відмовився провадити Ковчег до себе, у Місто Давида, а скерував його у дім едомця з Ґата, Оведа. 
<p>14 Отже, Божий Ковчег залишався в домі едомця Оведа протягом трьох місяців. ГОСПОДЬ поблагословив дім едомця Оведа, а також усе, що йому належало. 

<h4>1 Хронік 14 
<p>1 Хірам, цар Тира, направив до Давида послів, що супроводжували кедрове дерево, а також мулярів і теслярів, щоб вони побудували йому дім. 
<p>2 Тоді Давид усвідомив, що ГОСПОДЬ затвердив його царем над Ізраїлем, оскільки піднеслась його царська влада заради Його ізраїльського народу. 
<p>3 Давид взяв собі ще дружин в Єрусалимі, – і народились від Давида ще більше синів і дочок. 
<p>4 А ось імена народжених йому в Єрусалимі: Шаммуа, Шовав, Натан і Соломон; 
<p>5 Ївхар, Елішуа та Елпелет; 
<p>6 Ноґах, Нефеґ та Яфія; 
<p>7 Елішама, Бееліяда й Еліфелет. 
<p>8 Коли филистимці почули, що Давид помазаний царем над усім Ізраїлем, то всі филистимці вирушили, аби впіймати Давида. Довідавшись про це, Давид виступив проти них. 
<p>9 Прийшовши, филистимці вторглись у Рефаїмську Долину. 
<p>10 Тоді Давид звернувся до Бога зі запитанням: Чи виступати мені проти филистимців, та чи Ти віддаси їх у мої руки? А ГОСПОДЬ відповів йому: Вирушай, а Я видам їх у твої руки! 
<p>11 Тож ізраїльтяни вирушили до Баал-Пераціма, де Давид їх розгромив. Після того Давид сказав: Бог розбив моєю рукою моїх ворогів так, як проривається вода! Тому ту місцевість і назвали: Баал-Перацім. 
<p>12 Филистимці, втікаючи, навіть позалишали там своїх божків, яких, за наказом Давида, спалили у вогні. 
<p>13 Коли ж филистимці вдруге прийшли й отаборились у долині, 
<p>14 то Давид знову запитав поради у Бога, а Бог сказав йому: Не виступай прямо на них, а обійди їх, і напади на них з тилу, зі сторони бальзамових дерев! 
<p>15 Але ти вдариш їх лише тоді, коли почуєш відгомін кроків по верхів’ях бальзамових дерев, адже саме в той час Бог йтиме перед тобою, аби розгромити филистимське військо. 
<p>16 Тож Давид учинив так, як йому наказав Бог; у результаті вони громили військо филистимців від Ґівеона й аж до Ґазери. 
<p>17 Після того ім’я Давида стало відомим по всіх країнах, а ГОСПОДЬ навів страх перед ним на всі навколишні народи. 

<h4>1 Хронік 15 
<p>1 Давид набудував собі домів у Місті Давида, а також підготував місце для Божого Ковчега, спорудивши для нього Намет. 
<p>2 Після цього Давид сказав: Ніхто не повинен носити Божий Ковчег, окрім левітів, адже саме їх ГОСПОДЬ обрав, щоб вони носили ГОСПОДНІЙ Ковчег і повіки звершували Йому служіння! 
<p>3 Потім Давид зібрав у Єрусалимі весь Ізраїль, аби перенести ГОСПОДНІЙ Ковчег на його місце, яке для нього приготував. 
<p>4 Зокрема, Давид покликав нащадків Аарона та левітів. 
<p>5 Із синів Кегата був Уріїл, як начальник, і сто двадцять його одноплемінників. 
<p>6 Із синів Мерарі: Асая, начальник, і двісті двадцять його одноплемінників. 
<p>7 Із синів Гершома: Йоїл, начальник, і сто тридцять його одноплемінників. 
<p>8 Із синів Еліцафана: Шемая, начальник, і двісті його одноплемінників. 
<p>9 Із синів Хеврона: Еліїл, начальник, і вісімдесят його одноплемінників. 
<p>10 Із синів Уззіїла: Аммінадав, начальник, і сто дванадцять його одноплемінників. 
<p>11 Потім Давид покликав священиків Садока та Авіятара, а також левітів: Уріїла, Асаю, Йоїла, Шемайю, Еліїла та Аммінадава, 
<p>12 й промовив до них: Ви є начальниками левітських родин, тому освятіться разом з вашими братами, і будете переносити Ковчег ГОСПОДА, Бога Ізраїлю, на місце, яке я для нього підготував. 
<p>13 Оскільки попереднього разу не ви здійснювали цю справу, то ГОСПОДЬ, наш Бог, покарав нас, тому що ми не подбали про Нього, як належить за приписом. 
<p>14 Отже, священики та левіти очистились, аби можна було нести Ковчег ГОСПОДА, Бога Ізраїлю. 
<p>15 Після цього левіти підняли Божий Ковчег за допомогою держаків на свої плечі, як заповів Мойсей за дорученням ГОСПОДА. 
<p>16 Потім Давид наказав начальникам левітів, аби поставили з числа своїх одноплемінників співаків, щоби ті голосно й радісно співали в супроводі музичних інструментів, зокрема: цитрів, арф і цимбалів. 
<p>17 Отже, левіти поставили Гемана, Йоїлового сина, а з його братів – Асафа, сина Берехії; а з нащадків Мерарі, їхніх братів – Етана, сина Кушаї. 
<p>18 А з ними їхніх братів у другому поколінні: Захарію, Яазіїла, Шемірамота, Єхіїла, Уннія, Еліява, Бенаю, Маасею, Маттітію, Еліфлею, Мікнею, Оведедома, та Єіїла як придверних. 
<p>19 Співаки – Геман, Асаф і Етан – повинні були грати на мідних цимбалах, аби було добре чути. 
<p>20 А Захарія, Азіїл, Шемірамот, Єхіїл, Унній, Еліяв, Маасея і Беная грали на цитрах, на мелодію аламот. 
<p>21 Що ж до Маттітія, Еліфелега, Мікенея, Оведедома, Єіїла та Азазії то вони грали на лірах, октавою вище, починаючи гру. 
<p>22 Хананія, керівник співочих левітів, був відповідальним за мелодійність співу та гри; він навчав музичному мистецтву, оскільки був обізнаний з цією справою. 
<p>23 Берехія та Елкана були придверниками в приміщенні Ковчега, 
<p>24 а священики Шеванія, Йосафат, Натанаїл, Амасай, Захарія, Беная та Еліезер, трубили в труби перед Божим Ковчегом; Оведедом та Єхія були охоронцями Ковчега. 
<p>25 Отже, Давид разом зі старійшинами Ізраїлю і тисяченачальниками війська, сповнені радості пішли, щоб перенести Ковчег ГОСПОДНЬОГО Заповіту з дому Оведедома. 
<p>26 Оскільки Бог сприяв левітам у перенесенні Ковчега ГОСПОДНЬОГО Заповіту, то вони принесли Йому в жертву сім телят і сім баранів. 
<p>27 Що ж до самого Давида, то він був одягнутий у шати з тонкого полотна ( вісону ), як і всі левіти, котрі несли Ковчег, і співаки разом з Хананією, керівником музикантів і співаків. Давид мав на собі також лляний ефод. 
<p>28 Тож увесь Ізраїль брав участь у супроводі Ковчега ГОСПОДНЬОГО Заповіту під радісні вигуки народу та звуки рога, труб і цимбалів, виграючи на лірах і арфах. 
<p>29 І коли Ковчег ГОСПОДНЬОГО Заповіту входив у Місто Давида, сталося так, що дочка Саула, Мелхола, глянула у вікно і, побачивши царя Давида, який, підстрибуючи танцював, з презирством подумала про нього. 

<h4>1 Хронік 16 
<p>1 Коли принесли Божий Ковчег і встановили його посеред Намету, який для нього спорудив Давид, то принесли жертви всепалення та мирні жертви перед Богом. 
<p>2 А як Давид закінчив приносити жертви всепалення та мирні жертви, то він поблагословив народ ГОСПОДНІМ Ім’ям. 
<p>3 Після цього роздав усім ізраїльтянам, – чоловікам і жінкам, – кожному по одному буханцеві хліба, по шматку печеного м’яса та по коржику з родзинками. 
<p>4 Тоді ж він настановив деяких левітів звершувати служіння перед ГОСПОДНІМ Ковчегом, які би прикликали, дякували та прославляли ГОСПОДА, Бога Ізраїлю. 
<p>5 А ось їхні імена : Асаф був провідником, другим після нього йшов Захарія, а далі: Єіїл, Шемірамот, Єхіїл, Маттатій, Еліяв, Беная, Оведедом і Єіїл, що грали на інструментах, таких як цитри й арфи, тоді як Асаф голосно грав на цимбалах. 
<p>6 Священики Беная і Яхазіел повинні були постійно сурмити на трубах перед Ковчегом Божого Заповіту. 
<p>7 Того самого дня, Давид уперше доручив Асафові та його співбратам, щоб вони прославляли ГОСПОДА у такій хвалебній пісні: 
<p>8 Прославляйте ГОСПОДА, прикликайте Його Ім’я, сповіщайте між народами про Його вчинки! 
<p>9 Співайте Йому, грайте Йому, розповідайте про всі Його дивовижні діяння. 
<p>10 Хваліться Його святим Іменем; нехай веселяться серця тих, котрі шукають ГОСПОДА ! 
<p>11 Шукайте ГОСПОДА і Його силу, завжди шукайте Його присутності! 
<p>12 Згадуйте про Його дивовижні діла, які Він учинив, Його ознаки та присуди Його уст. 
<p>13 Нащадки Ізраїля – Його слуги, діти Якова – Його обранці! 
<p>14 Він – ГОСПОДЬ, наш Бог, і для всієї землі Його закони! 
<p>15 Він вічно пам’ятає про Свій Заповіт, – слово, яке Він заповідав на тисячу поколінь, – 
<p>16 Заповіт, який уклав з Авраамом та про Свою клятву, яку дав Ісаакові. 
<p>17 Він підтвердив його для Якова як Закон, – як вічний Заповіт для Ізраїлю, 
<p>18 кажучи: Тобі дам Ханаанську землю, як визначену для вас спадщину. 
<p>19 Тоді вони були невеличкою купкою людей, – приходцями вони були в тій землі. 
<p>20 Вони мандрували від народу до народу, від одного царства – до іншого народу. 
<p>21 Він не дозволив жодній людині їх скривдити і за них картав навіть царів, говорячи: 
<p>22 Не доторкайтеся до Моїх помазаників і не робіть зла Моїм пророкам! 
<p>23 Співай ГОСПОДЕВІ, вся земле! Щодня сповіщайте про Його спасіння! 
<p>24 Розповідайте між народами про Його славу, – серед усіх племен, про Його дивовижні діла. 
<p>25 Тому що ГОСПОДЬ величний і гідний найвищої пошани. Він грізний понад усі боги. 
<p>26 Адже всі боги народів – це ідоли, а ГОСПОДЬ створив небеса. 
<p>27 Перед Ним – слава і величність, а в Його Святині – сила і радість. 
<p>28 Віддайте ГОСПОДУ, роди народів, віддайте ГОСПОДУ славу та могутність, 
<p>29 віддайте ГОСПОДУ славу Його Імені. Принесіть дар й прийдіть перед лице Його! Поклоніться ГОСПОДУ у величі святості! 
<p>30 Нехай затремтить перед Ним уся земля! Тому що Всесвіт стоїть твердо й не захитається. 
<p>31 Нехай веселяться небеса, і радіє земля! Нехай скажуть між народами: ГОСПОДЬ царює! 
<p>32 Нехай вирує море і все, що його наповнює! Нехай радіє поле і все, що на ньому! 
<p>33 Нехай веселяться перед ГОСПОДОМ усі лісові дерева, бо Він гряде судити землю! 
<p>34 Прославляйте ГОСПОДА, адже Він добрий, і Його милосердя вічне! 
<p>35 Та промовляйте: Спаси нас, Боже нашого спасіння, і збери нас! Визволи нас з-поміж народів, щоб ми могли оспівувати Твоє святе Ім’я, і пишатися, що можемо славити Тебе. 
<p>36 Благословенний ГОСПОДЬ, Бог Ізраїлю, від віку й до віку! І весь народ нехай скаже: Амінь! Хвала ГОСПОДУ ! 
<p>37 Отже, Давид залишив там перед Ковчегом ГОСПОДНЬОГО Заповіту Асафа з його братами, щоб вони постійно звершували служіння перед Ковчегом відповідно до щоденних вимог. 
<p>38 А також Оведедома з його співбратами, в кількості шістдесят вісім осіб; Оведедома, сина Єдутуна та Хоса призначив придверними. 
<p>39 І священика Садока і його братів-священиків, що були перед ГОСПОДНІМ Наметом на узвишші, що в Ґівеоні, 
<p>40 аби приносити ГОСПОДУ жертви всепалень на жертовнику всепалень постійно, – вранці та ввечері, згідно з усім, що записано в ГОСПОДНЬОМУ Законі, який Він дав Ізраїлю. 
<p>41 При них були Геман і Єдутун, а також інші з обраних й названих поіменно, щоб прославляли ГОСПОДА, бо Його милосердя вічне. 
<p>42 У них, тобто в Гемана та Єдутуна, були труби і цимбали для тих, що грали, а також інструменти для вторування пісень на Божу славу. А Єдутунові сини були вартовими при дверях. 
<p>43 Після цього весь народ розійшовся, – кожен до свого дому. Повернувся і Давид, аби поблагословити свою родину. 

<h4>1 Хронік 17 
<p>1 Якось, коли Давид замешкав у своєму палаці, то він промовив до пророка Натана: Ось я живу в палаці з кедрового дерева, а Ковчег ГОСПОДНЬОГО Заповіту під Наметом. 
<p>2 А Натан відповів Давидові: Все, що в тебе на серці, роби, адже з тобою Бог. 
<p>3 Але тієї самої ночі сталося так, що до Натана було ГОСПОДНЄ слово такого змісту: 
<p>4 Іди та передай Моєму слузі Давидові, що сказав ГОСПОДЬ : Не ти будуватимеш Мені Храм, щоб Я в ньому перебував! 
<p>5 Адже Я не мешкав у Храмі з того дня, коли Я вивів Ізраїль, і до сьогодні, але Я переходив з намету в намет, і з одного Святилища в інше. 
<p>6 Хіба Я, мандруючи з усім Ізраїлем, будь-коли сказав хоча б одному зі суддів Ізраїлю, яким Я доручав опікуватись Моїм народом, докоряючи: Чому ви досі не збудували Мені Храму з кедрового дерева!? 
<p>7 Тож тепер скажи Моєму слузі Давиду, що говорить ГОСПОДЬ Саваот: Я взяв тебе з пасовиська, від отари, аби ти був володарем над Моїм народом, – над Ізраїлем. 
<p>8 Я був з тобою скрізь, де ти лише ходив; Я знищив перед тобою всіх твоїх ворогів, і зробив твоє ім’я славним, подібно до інших славнозвісних імен на землі. 
<p>9 Я визначив місце для Мого народу, Ізраїлю, і посадив його так, що він безпечно тут проживатиме. Його більше вже не гнобитимуть злочинці й більше не будуть принижувати його, як було раніше, – 
<p>10 з того часу, як Я призначав суддів над Моїм народом, Ізраїлем, упокорюючи усіх його ворогів. Я провіщаю тобі, що ГОСПОДЬ збудує твій дім. 
<p>11 А коли сповниться твій вік, і ти приєднаєшся до своїх батьків, то Я підійму після тебе на престол твого нащадка, – одного з твоїх синів; Я зміцню його царство, й 
<p>12 він збудує Мені Храм, і Я утверджу його престол навіки. 
<p>13 Я буду йому Батьком, а він буде Мені сином; і не відніму від нього Своєї прихильності, як Я відняв від того, котрий був перед тобою. 
<p>14 Я поставлю його ( нащадка ) в Моєму Храмі, як і в Моєму царстві навіки; так само і його трон буде утверджений навіки! 
<p>15 Усі ці слова і все це видіння Натан переказав Давидові. 
<p>16 Тоді цар Давид пішов, сів перед ГОСПОДОМ і сказав: Хто я такий, ГОСПОДИ Боже, і чим вирізняється моя родина, що Ти мене аж досі провадив? 
<p>17 Але й цього для Тебе, Боже, було недостатньо, тому Ти ще дав обітницю для роду Твого слуги на далеке майбутнє; Ти, ГОСПОДИ Боже, вшанував мене, давши можливість зазирнути в майбутнє людства. 
<p>18 Чим може віддячити Тобі Давид за таку пошану до Свого слуги? Адже Ти знаєш Свого слугу! 
<p>19 ГОСПОДИ, задля Свого слуги, і за Своєю волею Ти вчинив усі ті великі справи, аби стала відомою всім Твоя велич. 
<p>20 ГОСПОДИ, немає рівного Тобі, і крім Тебе, немає Бога, в усьому тому, що ми чули на власні вуха. 
<p>21 Який інший народ на землі зрівняється з Твоїм, ізраїльським народом, задля якого Бог прийшов, аби його Собі викупити, учинивши його Своїм народом, і прославивши тим Своє велике та страшне Ім’я?! Ти проганяв цілі народи перед Своїм народом, якого Ти викупив з Єгипту. 
<p>22 Ти учинив ізраїльський народ Своїм народом навіки, і Ти, ГОСПОДИ, став їхнім Богом. 
<p>23 Тому тепер, ГОСПОДИ, те слово, яке Ти сказав про Свого слугу і про його рід, нехай стане непорушним навіки; тож учини, як Ти сказав! 
<p>24 Отже, нехай Твоє Ім’я увічниться і звеличується повіки, щоб люди говорили: ГОСПОДЬ Саваот, Бог Ізраїлю, – Він є Богом над Ізраїлем, тоді й рід Давида, Твого слуги, стоятиме непорушно перед Тобою! 
<p>25 Оскільки Ти, мій Боже, оголосив Твоєму слузі, що збудуєш його рід, тому-то Твій слуга відважився саме так помолитися перед Тобою. 
<p>26 Отже, ГОСПОДИ, Ти є єдиним Богом і пообіцяв Своєму слузі всі ці добродійства! 
<p>27 Тепер же Ти милостиво почни благословляти дім Твого слуги, аби він повіки стояв перед Тобою, адже, якщо Ти, ГОСПОДИ, поблагословиш, то він буде благословенним навіки! 

<h4>1 Хронік 18 
<p>1 Після цього відбулись такі події: Давид розгромив филистимців, поневолив їх і відібрав від филистимців місто Ґат з його навколишніми поселеннями. 
<p>2 Він розгромив і моавійців. Давид поневолив моавійців, так що вони платили йому данину. 
<p>3 Потім Давид завдав нищівної поразки неподалік Хамата царю Цови, Гададезеру, коли той направлявся, аби поширити свою владу на узбережжі ріки Євфрат. 
<p>4 Давид захопив у нього тисячу військових колісниць, сім тисяч вершників і двадцять тисяч піхотинців. Давид спалив усі колісниці, а всім коням від тих колісниць попідрізував сухожилля, залишивши з них лише сто для колісниць. 
<p>5 На допомогу Гададезерові, цареві Цови, виступили арамійці з Дамаска, але Давид розгромив і це військо з двадцяти двох тисяч воїнів. 
<p>6 В арамійському Дамаску Давид поставив загін, і арамійці були підкорені Давидом, – платили йому данину. ГОСПОДЬ же охороняв Давида скрізь, де він ходив. 
<p>7 Давид забрав золоті щити, які мали слуги Гададезера, й приніс їх в Єрусалим. 
<p>8 З міст Гададезера – Тівхави та Кун, – Давид забрав дуже багато міді, з якої Соломон пізніше зробив мідне море, колони та мідний посуд. 
<p>9 Коли цар Хамата Тоу дізнався, що Давид розгромив усю військову потугу Гададезера, цовського царя, 
<p>10 то послав до царя Давида свого сина Гадорама, аби привітати й побажати йому миру та благословення у зв’язку з переможним закінченням війни з Гададезером, оскільки Тоу постійно захищався від Гададезера; крім того, він послав різні вироби із золота, срібла та міді. 
<p>11 Давид посвятив усі ці речі для ГОСПОДА разом зі сріблом і золотом, яке він захопив у всіх інших народів: едомців, моавійців, аммонійців, филистимців та амалекітянців. 
<p>12 Авішай, син Церуї, також розгромив у Соляній Долині військо едомців з вісімнадцяти тисяч, 
<p>13 і розмістив у Едомі військовий гарнізон. Таким чином едомці стали підвладними Давида. ГОСПОДЬ постійно сприяв Давидові в отриманні перемог в усіх його походах. 
<p>14 Отже, Давид владарював над усім Ізраїлем, дотримуючись справедливого правосуддя щодо всього свого народу. 
<p>15 Йоав, син Церуї, був головнокомандуючим війська; Йосафат, син Ахілуда, був літописцем ( начальником канцелярії ). 
<p>16 Садок, син Ахітува, та Авімелех, син Евіятара, були священиками, Шавша – секретарем; 
<p>17 Беная, син Єгояди, командував керетійцями і пелетійцями, а сини Давида були головними помічниками царя. 

<h4>1 Хронік 19 
<p>1 Так сталося, що невдовзі після цього помер цар аммонійців Нахаш, і замість нього зійшов на царський престол його син. 
<p>2 Давид тоді вирішив: Виявлю доброзичливість до Нахашового сина Хануна, як і його батько колись виявляв прихильність до мене. І Давид відправив послів, аби ті висловили співчуття з приводу смерті його батька. Коли ж Давидові посланці прибули в край аммонійців до Хануна, щоб його потішити, 
<p>3 то аммонійські можновладці сказали Ханунові: Хіба Давид вшановує перед тобою пам’ять твого батька, пославши втішників? Хіба не для того, щоб розвідати, оглянути і оволодіти краєм прийшли до тебе його слуги? 
<p>4 Тож Ханун схопив слуг Давида, поголив їхнє волосся і пообтинав їхній одяг на половину, аж до сідниць, і отак відпустив їх. 
<p>5 Отже, вони пішли, а Давидові сповістили про все, що сталося з тими мужами. Оскільки вони були вкрай зганьблені то Давид послав їм назустріч гінців з наказом: Затримайтесь в Єрихоні, аж доки не відростуть ваші бороди, і лише після того повернетесь! 
<p>6 Коли аммонійці усвідомили, що вони стали ненависними Давидові, то Ханун разом з аммонійцями зібрали тисячу талантів срібла, аби найняти собі з Арам-Нагараїму, з Арам-Маахи та Цови військових колісниць та вершників. 
<p>7 Тож найняли собі тридцять дві тисячі колісниць, а також царя Маахи з його військом, які прийшли і отаборились перед Медевою; вирушили також зі своїх міст аммонійці, готові вступити у бій. 
<p>8 Коли Давид про це дізнався, то послав Йоава з усім найдобірнішим військом. 
<p>9 Аммонійці виступили й вишикувались у бойові лави перед самою брамою міста, а царі, які прийшли на поміч, стояли окремо в полі. 
<p>10 Коли ж Йоав побачив, що йому загрожує битва спереду і ззаду, то вибрав з-поміж усіх найдобірніших воїнів Ізраїлю, і поставив їх лавами навпроти арамійців, 
<p>11 а решту війська передав під командування свого брата Авішая, які виступили бойовими лавами проти аммонійців. 
<p>12 Він наказав братові: Якщо арамійці почнуть перемагати мене, то ти прийдеш на допомогу мені, а якщо аммонійці долатимуть тебе, то я допоможу тобі. 
<p>13 Отже, будь мужнім і будемо твердо стояти за наш народ і за міста нашого Бога, а ГОСПОДЬ учинить те, що вважатиме за найкраще! 
<p>14 Тож Йоав і люди, що були з ним, підступили до арамійців, щоб воювати, і ті побігли перед ним. 
<p>15 А коли аммонійці побачили, що арамійці побігли, і собі почали втікати від його брата Авішая, і заховались у місті. І Йоав прибув в Єрусалим. 
<p>16 Як же арамійці побачили, що зазнали поразки від ізраїльтян, то відправили гінців, і покликали підкріплення арамійців, котрі мешкали з іншого боку ріки Євфрат, на чолі зі Шофахом, полководцем війська Гададезера. 
<p>17 Коли сповістили про це Давидові, то він зібрав увесь Ізраїль і перейшов Йордан. Давид підійшов до них і вишикував проти них лави. Давид вишикував проти арамійців лави до бою, і ті билися з ним. 
<p>18 І побігли арамійці від ізраїльтян, і Давид знищив сім тисяч військових колісниць арамійців та сорок тисяч піхотинців. І вбив Шофаха, полководця війська. 
<p>19 Коли воїни Гададезера побачили, що зазнали від Ізраїлю поразки, то уклали з Давидом мир, і підкорились йому. Тож арамійці більше не виявляли бажання допомагати аммонійцям. 

<h4>1 Хронік 20 
<p>1 Навесні наступного року, коли царі, переважно, вирушали у військові походи, Йоав вивів потужні військові загони, і спустошив аммонійський край. Прийшовши, він взяв у облогу столицю аммонійців, Раббу. В той час Давид перебував у Єрусалимі. Йоав же завоювавши Раббу, зруйнував її. 
<p>2 Коли Давид зняв корону з голови їхнього царя Мілкома, то виявилось, що в ній талант золота. Вона була також прикрашена коштовними каміннями. Її поклали на голову Давида. Він також виніс з міста дуже велику здобич. 
<p>3 Людей, що були в ньому, він вивів і перепилював пилами, убивав залізними молотарками і сокирами. Так учинив Давид з усіма аммонійськими містами. Після цього Давид з усім військом повернувся до Єрусалима. 
<p>4 Так сталося, що незабаром знову розпочалася війна з филистимцями при Ґезері. У тій битві хушатієць Сіббехай убив одного з нащадків рефаїмців, Сіппая, і филистимці були впокорені. 
<p>5 В іншому бою з филистимцями Елханан, син Яіра, вбив брата Голіафа, Лахмія з Ґата, ратище списа якого було, як ткацький вал. 
<p>6 А коли запекла битва точилася в Ґаті, в ній брав участь дуже високий на зріст чоловік, який мав по шість пальців на кожній руці та нозі, – всього двадцять чотири; він також походив з роду велетнів-рефаїмців, 
<p>7 і дуже ганьбив Ізраїль. Тоді його вбив Йонатан, син Шіми, Давидового брата. 
<p>8 Всі вони походили з покоління велетнів-рефаїмців з Ґата, і всі полягли від руки Давида та від рук його слуг. 

<h4>1 Хронік 21 
<p>1 У той час повстав проти Ізраїлю сам сатана, і спонукав Давида провести перепис Ізраїлю. 
<p>2 Тож Давид наказав Йоаву та іншим начальникам народу: Йдіть і перелічіть Ізраїль від Беер-Шеви й до Дана, і повідомте мені, аби я знав їхню загальну чисельність! 
<p>3 Але Йоав відповів: Нехай ГОСПОДЬ намножить Свого народу у сто разів більше, ніж їх є зараз, мій володарю, царю! Хіба всі вони не є слугами мого володаря? Навіщо цього вимагає мій володар? Навіщо це має стати провиною для Ізраїлю? 
<p>4 Але слово царя перемогло докази Йоава. Тому Йоав вирушив, обійшов увесь Ізраїль і повернувся до Єрусалима. 
<p>5 Тож Йоав подав Давидові результати проведеного перепису народу. У результаті, усіх ізраїльтян виявилось один мільйон сто тисяч чоловіків, здатних володіти мечем, а юдеїв було чотириста сімдесят тисяч чоловіків, готових взяти в руки меч. 
<p>6 Проте левіти та веніямінці не були враховані в перепис, оскільки наказ царя був огидним для Йоава. 
<p>7 Цей учинок виявився злочином і перед Богом, і Він покарав Ізраїль. 
<p>8 Тому Давид звернувся до Бога з такими словами: Я тяжко згрішив, учинивши цю справу, але тепер благаю, зніми цей гріх з Твого слуги, адже я, дійсно, повівся вкрай нерозумно! 
<p>9 Тоді ГОСПОДЬ звернувся до Давидового провидця Ґада з такими словами: 
<p>10 Йди, і скажи Давидові, що говорить ГОСПОДЬ : Три покарання Я пропоную тобі й дозволяю тобі обрати одне з них, яке наведу на тебе. 
<p>11 Отже Ґад прийшов до Давида, й передав йому все, що сказав ГОСПОДЬ : Обери собі: 
<p>12 або три роки голоду, або три місяці переслідувань від твоїх ворогів, коли меч твоїх противників наздоганятиме тебе, або три дні ГОСПОДНЬОГО меча ( покарання ) у вигляді моровиці в краю, коли ГОСПОДНІЙ ангел здійснюватиме покарання в межах усіх кордонів Ізраїлю! Отже, вирішуй, що я мав би відповісти Тому, Хто мене послав! 
<p>13 Давид відповів Ґадові: Мені вкрай важко! Проте краще впасти в руки ГОСПОДА, адже Його милосердя безмежне, тільки би не потрапити до рук людей! 
<p>14 І ГОСПОДЬ навів на Ізраїль моровицю, в результаті якої загинуло в Ізраїлі сімдесят тисяч людей. 
<p>15 Бог послав ангела також і в Єрусалим, щоб знищити і його, але коли той почав свою згубну справу, ГОСПОДЬ, побачивши це, змилосердився щодо лиха, й наказав ангелові-губителю: Вже досить! Опусти твою руку! ГОСПОДНІЙ ангел тоді якраз стояв на току євусейця Орни. 
<p>16 Звівши свої очі, Давид побачив ГОСПОДНЬОГО ангела, який стояв між небом та землею з оголеним мечем у своїй руці, спрямованим проти Єрусалима. Тоді Давид разом зі старійшинами, одягненими у веретища, впали долілиць. 
<p>17 І Давид заволав до Бога: Хіба ж це не я наказав перелічити народ? Це я є тим, котрий, дійсно, згрішив, учинивши великий злочин! А що зробили вони, – ці вівці? ГОСПОДИ, мій Боже, нехай же Твоя рука підійметься на мене, та на дім мого батька! Тож, благаю, перестань нищити Свій народ цією моровицею! 
<p>18 Тоді ГОСПОДНІЙ ангел через Ґада звелів передати Давидові, аби Давид пішов і спорудив ГОСПОДУ жертовник на току євусейця Орни. 
<p>19 Отже, Давид за словом Ґада, яке той провістив від ГОСПОДНЬОГО Імені, пішов. 
<p>20 Орна ж, котрий саме в той час молотив пшеницю, повернувся і побачив ангела; його чотири сини, що були з ним, поховались. 
<p>21 Якраз у той час підійшов до Орни й Давид. Підвівшись і побачивши Давида, Орна вийшов з току і долілиць поклонився Давидові. 
<p>22 Тоді Давид промовив до Орни: Продай мені місце, де знаходиться твій тік, а я побудую на ньому жертовник для ГОСПОДА. Віддай мені його за повну ціну його вартості, щоб припинилась серед народу моровиця. 
<p>23 А Орна відповів Давидові: Візьми його собі даром! Нехай мій володар, цар, робить те, що вважає за слушне. Дивись, я готовий віддати й волів на всепалення, а також молотарку на дрова, та пшеницю на хлібну жертву! Усе я віддаю даром! 
<p>24 Проте цар Давид заперечив Орні: Ні, я таки хочу все купити за повну вартість! Адже не буду ж я приносити для ГОСПОДА у жертву всепалення дароване, що належить тобі. 
<p>25 Таким чином Давид заплатив Орні за те місце, відваживши шістсот золотих шеклів. 
<p>26 Отже, Давид збудував там жертовник для ГОСПОДА й приніс жертви всепалення, а також мирні жертви. Він заволав до ГОСПОДА, і ГОСПОДЬ відповів йому вогнем з неба, який впав на жертовник всепалення. 
<p>27 Тоді ГОСПОДЬ наказав ангелу, і той заховав свій меч у його піхву. 
<p>28 Того часу, як Давид побачив, що ГОСПОДЬ відповів йому на току євусейця Орни, то приніс там жертву. 
<p>29 А ГОСПОДНІЙ Намет, який спорудив Мойсей у пустелі, та жертовник всепалень того часу перебували на узвишші в Ґівеоні, 
<p>30 Але Давид не міг іти туди, аби шукати Божої милості, оскільки злякався меча ГОСПОДНЬОГО ангела. 

<h4>1 Хронік 22 
<p>1 Потім Давид сказав: Це має бути місцем для Храму ГОСПОДА Бога, – тут буде в Ізраїлі жертовник всепалення. 
<p>2 Потім Давид наказав зібрати приходців, котрі мешкали в ізраїльському краю, і призначив з них каменярів висікати й обтесувати каміння для будівництва Божого Храму. 
<p>3 Давид також приготував багато заліза на цвяхи для скріплювання дверей, брам і одвірків та стільки багато міді, що не можна було її зважити; 
<p>4 так само і безліч кедрового дерева, оскільки сидонці й тирійці доставляли Давидові велику кількість цього дерева. 
<p>5 Давид розмірковував про себе: Мій син Соломон ще молодий і недосвідчений, а Храм, який належить побудувати для ГОСПОДА, має своєю славою і красою перевищувати все, що досі існувало на світі. Тож я повинен для нього все приготувати. Тому Давид перед своєю смертю багато чого заготовив. 
<p>6 Після цього він покликав свого сина Соломона, й заповів йому збудувати Храм для ГОСПОДА, Бога Ізраїлю. 
<p>7 Зокрема, Давид сказав Соломонові: Сину мій, я мав намір збудувати Храм для Імені ГОСПОДА, мого Бога! 
<p>8 Але дійшло до мене ГОСПОДНЄ слово такого змісту: Ти провадив великі війни й пролив багато крові. Тому ти не можеш будувати Храму для Мого Імені, оскільки ти пролив переді Мною на землі багато крові! 
<p>9 Проте від тебе народиться син, який буде мужем миру; Я сприятиму тому, щоб він мав спокій від усіх своїх довколишніх ворогів. Тому його ім’я має бути Соломон, і під час його владарювання Я подарую мир і спокій Ізраїлю. 
<p>10 Він збудує Храм Моєму Імені, і буде Мені сином, а Я йому буду Отцем. Я зміцню його царський престол над Ізраїлем навіки. 
<p>11 Тому тепер, мій сину, нехай буде ГОСПОДЬ з тобою! Нехай тобі щастить в усьому, аби ти таки збудував Храм для ГОСПОДА, твого Бога, як Він і заповів про тебе. 
<p>12 Нехай лише ГОСПОДЬ дарує тобі розсудливість і мудрість, щоб коли ГОСПОДЬ доручить тобі владарювання над Ізраїлем, ти дотримувався Закону ГОСПОДА, твого Бога. 
<p>13 Тобі буде щастити, якщо тільки будеш дотримуватись настанов і Заповідей, які ГОСПОДЬ заповів Ізраїлю через Мойсея. Будь мужнім і сміливим, не бійся і не лякайся! 
<p>14 І ось своїми стражданнями я наготував для ГОСПОДНЬОГО Храму сто тисяч талантів золота й один мільйон талантів срібла, а міді та заліза так багато, що їх неможливо зважити. Я також приготував дерево та камінь, а ти до всього того можеш ще докладати. 
<p>15 Маєш також багато робітників, зокрема: теслярів, майстрів по каменю й по дереву, – усі вони знавці в своїй справі, вправні майстри 
<p>16 зі золотом, зі сріблом, з міддю та зі залізом, якому немає обліку. Отож, коли надійде час, вставай і берись за діло, а ГОСПОДЬ буде з тобою! 
<p>17 Давид також заповів усім можновладцям Ізраїлю допомагати його синові Соломонові, заповідаючи: 
<p>18 Хіба не бачите, що з вами ГОСПОДЬ, ваш Бог? Адже Він дав вам спокій звідусіль, оскільки віддав у мої руки мешканців землі. Нині земля підкорена ГОСПОДУ і Його народу. 
<p>19 Тому зараз скеруйте ваше серце і ваші думки до того, щоб самим підкоритись ГОСПОДУ, вашому Богові! Отже, вставайте і будуйте Святиню для ГОСПОДА Бога, аби можна було перенести в Храм, який збудуєте для Імені ГОСПОДА, Ковчег ГОСПОДНЬОГО Заповіту та священні Божі речі! 

<h4>1 Хронік 23 
<p>1 Коли Давид був уже в похилому віці, й наситився життям, він настановив царем над Ізраїлем свого сина Соломона. 
<p>2 Він зібрав усіх можновладців Ізраїлю, священиків і левітів. 
<p>3 Після того як були пораховані левіти від тридцяти років і старше, то їхня кількість за числом чоловіків становила тридцять вісім тисяч. 
<p>4 З них для служіння в ГОСПОДНЬОМУ Храмі було Давидом призначено двадцять чотири тисячі, а урядників і суддів – шість тисяч; 
<p>5 чотири тисячі було придверників і воротарів; а чотири тисячі – хористів і музикантів, котрі прославляли ГОСПОДА в супроводі інструментів, які Давид зробив, щоб прославляти ГОСПОДА. 
<p>6 І Давид розділив їх на черги ( зміни ), у відповідності з обліком синів Левія: Гершона, Кегата і Мерарі. 
<p>7 З гершонійців були: Ладан і Шімей. 
<p>8 Сини Ладана: первісток Єгіїл, Зетам і Йоїл, – троє. 
<p>9 Сини Шімея: Шеломіт, Хазієл і Гаран, – троє. Вони були главами батьківських родин Ладана. 
<p>10 Інші сини Шімея: Яхат, Зіза, Єуш та Верія. Це – ще четверо інших синів Шімея. 
<p>11 З них Яхат був першим, Зіза другим; Єуш і Верія не мали багато синів, тому їх було зараховано під час перепису як одна родина. 
<p>12 Далі сини Кегата: Амрам, Їцгар, Хеврон і Уззіїл, – четверо. 
<p>13 Сини Амрама: Аарон і Мойсей. Аарон був відокремлений разом зі своїми синами навіки, щоб освячувати Святе Святих; щоб спалювати ( кадити ) ладан перед ГОСПОДОМ під час служіння Йому і благословляти у Його Ім’я повік. 
<p>14 Що ж до Божого мужа, Мойсея, то його нащадки під час перепису були зараховані до племені Левія. 
<p>15 Сини Мойсея: Гершом та Еліезер. 
<p>16 Син Гершома, Шевуїл, був главою родини. 
<p>17 А ось щодо синів Еліезера, то перший і єдиний був Рехавія, оскільки інших синів у Еліезера не було. А щодо синів Рехавії, то їх було дуже багато. 
<p>18 Щодо нащадків Іцгара, то їх главою був Шеломіт. 
<p>19 Сини Хеврона: первісток Єрія, другий – Амарія, третій – Яхазіел, четвертий – Єкамеам. 
<p>20 Сини Уззіїла: Міха – первісток, а другий – Їшшія. 
<p>21 Нарешті сини Мерарі: Махлі та Муші. Сини Махлі: Елеазар і Кіш. 
<p>22 Елеазар помер, не залишивши після себе синів, а лише дочки, тому їх взяли за дружин двоюрідні брати – сини Кіша. 
<p>23 Сини Мушії: Махлі, Едер та Єремот, – троє. 
<p>24 Це були нащадки Левія за своїми батьківськими родинами, глави родин, згідно з проведеним переписом, за числом імен, поголовно, котрі від двадцяти років і вище виконували різні служіння в ГОСПОДНЬОМУ Храмі. 
<p>25 Адже Давид сказав: ГОСПОДЬ, Бог Ізраїлю, дав спокій Своєму народові. Сам Він навіки замешкав у Єрусалимі. 
<p>26 Левітам більше не буде потреби носити Намет та всі інші священні предмети, що використовувались для служіння в ньому, але, 
<p>27 оскільки, згідно з останньою постановою Давида, кількість нащадків Левія, від двадцяти років і вище, була чималою, 
<p>28 то вони мали допомагати нащадкам Аарона в святому служінні при ГОСПОДНЬОМУ Храмі, в дворах і кімнатах, наглядаючи за чистотою священних предметів, та виконуючи іншу роботу під час служіння в Божому Храмі. 
<p>29 Вони були відповідальні за покладання Виставних хлібів, за борошно для хлібних жертв і на опрісноки; за все смажене і печене, а також за все, що потрібно було важити та міряти. 
<p>30 Вони спозаранку вставали, аби дякувати та прославляти ГОСПОДА, і так само щовечора, 
<p>31 допомагали під час принесення жертв всепалень для ГОСПОДА щосуботи, а також кожного новомісяччя та в інші свята, згідно зі встановленим для них числом, як постійне служіння перед ГОСПОДОМ. 
<p>32 Вони також доглядали і охороняли Намет Зборів, опікувались усім Святилищем, допомагаючи в служінні своїм співбратам, нащадкам Аарона, під час служіння в ГОСПОДНЬОМУ Храмі. 

<h4>1 Хронік 24 
<p>1 Нащадки Аарона також були поділені на групи ( черги ). Отже, сини Аарона: Надав, Авігу, Елеазар та Ітамар. 
<p>2 Оскільки Надав та Авігу померли раніше за свого батька, й у них не було синів, то священиками стали Елеазар та Ітамар. 
<p>3 Таким чином Давид, разом зі Садоком, який походив із нащадків Елеазара, та Ахімелехом, нащадком Ітамара, поділили їх на групи ( черги ) згідно з їхнім служінням. 
<p>4 Але виявилось, що між нащадками Елеазара було більше глав родин, аніж серед нащадків Ітамара. Тому вони поділили їх наступним чином: з нащадків Елеазара шістнадцять глав батьківських родин, а з нащадків Ітамара вісім глав батьківських родин. 
<p>5 Поділ здійснювали жеребкуванням, – однаково, як одних, так і інших, оскільки однаково серед нащадків Елеазара, як і між нащадками Ітамара були достойні в Святилищі, як достойні і перед Богом. 
<p>6 Записував їх у присутності царя, можновладців та священиків Садока і Ахімелеха, сина Авіятара, Шемая, син Натанаїла, писар із левітів. Були тут присутні і глави священицьких та левітських родин, почергово: одна родина з нащадків Елеазара, і одна родина з нащадків Ітамара. 
<p>7 Перший жереб випав на Єгояріва; другий – на Єдаїю; 
<p>8 третій – на Харіма; четвертий – на Сеоріма; 
<p>9 п’ятий – на Малкію; шостий – на Міяміна; 
<p>10 сьомий – на Гаккоца; восьмий – на Авію; 
<p>11 дев’ятий – на Єшую; десятий – на Шеханію; 
<p>12 одинадцятий – на Еліяшіва; дванадцятий – на Якіма; 
<p>13 тринадцятий – на Хуппу; чотирнадцятий – на Єшевава; 
<p>14 п’ятнадцятий – на Білґу; шістнадцятий – на Іммера; 
<p>15 сімнадцятий – на Хезіра; вісімнадцятий – на Гаппіццеца; 
<p>16 дев’ятнадцятий – на Петахію; двадцятий – на Єхезкела; 
<p>17 двадцять перший – на Яхіна; двадцять другий – на Ґамула; 
<p>18 двадцять третій – на Делаю; двадцять четвертий – на Маазію. 
<p>19 Це їхня почерговість на служінні, коли вони входитимуть у ГОСПОДНІЙ Храм, у відповідності з правилом для них, встановленим їхнім прабатьком Аароном, згідно зі Заповітом ГОСПОДА, Бога Ізраїлю. 
<p>20 Далі йдуть решта нащадків Левія. Від синів Амрама – Шуваїл; від синів Шуваїла – Єхдея. 
<p>21 Від Рехавії – первісток Рехавії, Їшія. 
<p>22 Від Їцгара – його син Шеломот, і син Шеломота – Яхат. 
<p>23 Від [синів Хеврона] : первісток – Єрія; другий – Амарія; третій – Яхазіел; четвертий – Єкамеам. 
<p>24 Від синів Уззіїла – Міха; від синів Міхи – Шамір, а також 
<p>25 брат Міхи – Їшшія; від синів Їшшії – Захарія. 
<p>26 Від синів Мерарі – Махлі та Муші; сином Яазії був Бено. 
<p>27 Від нащадків Мерарі були сини Яазії – Бено, Шогам, Заккур та Іврі. 
<p>28 Від Махлі – Елеазар, у якого не було синів. 
<p>29 Від Кіша – Єрахмеїл, син Кіша. 
<p>30 Від синів Муші – Махлі, Едер та Єрімот. Усі вони нащадки Левія у відповідності з їхніми батьківськими родинами. 
<p>31 Всі вони обрані були так само жеребкуванням, як і їхні брати-священики, нащадки Аарона, перед царем Давидом, Садоком, Ахімелехом і главами священицьких і левітських родин, – старші глави родин обирались цілком одинаково, як і їхні молодші брати. 

<h4>1 Хронік 25 
<p>1 Давид і військові начальники відокремили нащадків Асафа, Гемана та Єдутуна, – людей провіщаючих, для особливого служіння: Вони повинні були грати на гуслах, цитрах і цимбалах. Ось список людей, котрі виконували це служіння. 
<p>2 Сини Асафа: Заккур, Йосиф, Нетанія і Асареїл. Ці Асафові сини грали під керівництвом Асафа, який з натхненням грав за велінням царя. 
<p>3 Від Єдутуна були сини Єдутуна: Ґедалія, Цері, Ісая, Хашавія, [Шімі] і Маттітія, – ці шестеро грали під керівництвом свого батька Єдутуна, який натхненно грав на лірі на славу і хвалу ГОСПОДА. 
<p>4 Від Гемана були сини Гемана: Буккія, Маттанія, Уззіїл, Шевуїл, Єрімот, Хананія, Ханані, Еліята, Ґіддалті, Ромамті-Езер, Йошбекаша, Маллоті, Готір і Махазіот. 
<p>5 Усі вони були синами Гемана, царського провидця в Божих словах, звеличуючи Його могутність. Тож Бог дав Геманові чотирнадцять синів і три дочки. 
<p>6 Усі вони під керівництвом свого батька співали в ГОСПОДНЬОМУ Храмі в супроводі цимбалів, гусел і цитрів під час служіння у Божому Храмі, тоді як Асаф, Єдутун та Геман виконували вказівки царя. 
<p>7 Загальна їх кількість разом зі своїми співбратами, навченими співати для ГОСПОДА, – а кожен з них особисто був вправний у співі, – становила двісті вісімдесят вісім осіб. 
<p>8 Тож кинули вони жеребки стосовно своєї черги, – однаково молодші, як і старші, вправні у співі нарівні з учнями. 
<p>9 Перший жереб впав на сина Асафа, Йосифа [ разом з його братами і синами, – всього дванадцять ]. Другий – на Ґедалію, разом з його братами і його синами, – всього дванадцять осіб. 
<p>10 Третій – на Заккура, разом з його синами та його братами, – всього дванадцять осіб. 
<p>11 Четвертий – на Цері, разом з його синами і його братами, – всього дванадцять осіб. 
<p>12 П’ятий – на Нетанію, разом з його синами і його братами, – всього дванадцять осіб. 
<p>13 Шостий – на Буккію, разом з його синами і його братами, – всього дванадцять осіб. 
<p>14 Сьомий – на Асареїла, разом з його синами і його братами, – всього дванадцять осіб. 
<p>15 Восьмий – на Ісаю, разом з його синами і його братами, – всього дванадцять осіб. 
<p>16 Дев’ятий – на Маттанію, разом з його синами та його братами, – всього дванадцять осіб. 
<p>17 Десятий – на Шімея, разом з його синами та його братами, – всього дванадцять осіб. 
<p>18 Одинадцятий – на Асареїла, разом з його синами і його братами, – всього дванадцять осіб. 
<p>19 Дванадцятий – на Хашавію, разом з його синами і його братами, – всього дванадцять осіб. 
<p>20 Тринадцятий – на Шевуїла, разом з його синами і його братами, – всього дванадцять осіб. 
<p>21 Чотирнадцятий – на Маттітія, разом з його синами та його братами, – всього дванадцять осіб. 
<p>22 П’ятнадцятий – на Єрімота, разом з його синами і його братами, – всього дванадцять осіб. 
<p>23 Шістнадцятий – на Хананію, разом з його синами та його братами, – всього дванадцять осіб. 
<p>24 Сімнадцятий – на Йошбекаша, разом з його синами і його братами, – всього дванадцять осіб. 
<p>25 Вісімнадцятий – на Ханані, разом з його синами і його братами, – всього дванадцять осіб. 
<p>26 Дев’ятнадцятий – на Маллотію, разом з його синами і його братами, – всього дванадцять осіб. 
<p>27 Двадцятий – на Еліяту, разом з його синами і його братами, – всього дванадцять осіб. 
<p>28 Двадцять перший – на Готіра, разом з його синами і його братами, – всього дванадцять осіб. 
<p>29 Двадцять другий – на Ґіддалтію, разом з його синами та його братами, – всього дванадцять осіб. 
<p>30 Двадцять третій – на Махазіота, разом з його синами та його братами, – всього дванадцять осіб. 
<p>31 Двадцять четвертий – на Ромамті-Езера, разом з його синами і його братами, – всього дванадцять осіб. 

<h4>1 Хронік 26 
<p>1 А ось як була встановлена почерговість придверників-воротарів. Від кореян був Мешелемія, син Коре, із нащадків Евіясафа. 
<p>2 Сини Мешелемії: Захарія – первісток, другий – Єдіяїл, третій – Зевадія, четвертий – Ятніїл; 
<p>3 п’ятий – Елам, шостий – Єгоханан, сьомий – Елієгоенай. 
<p>4 В Оведедома також були сини: первісток – Шемая, другий – Єгозавад, третій – Йоах, четвертий – Сахар, п’ятий – Нетанел; 
<p>5 шостий – Амміїл, сьомий – Їссахар, восьмий – Пеуллетай, тому що Бог його поблагословив. 
<p>6 Від його сина Шемаї народились сини, які стали ватажками в родині свого батька, оскільки були хоробрими воїнами. 
<p>7 Отже, сини Шемаї: Отні, Рефаїл, Овед, Елзавад та їхні брати, – оті хоробрі воїни, – Елігу та Семахія. 
<p>8 Усі вони – нащадки Оведедома. Як вони самі так і їхні сини та їхні брати, були мужніми людьми, старанними в службі, – всього шістдесят два нащадки Оведедома. 
<p>9 Так само і Мешелемія мав синів і братів у кількості вісімнадцять хоробрих мужів. 
<p>10 А в Хоси, що був з нащадків Мерарі, були такі сини: Шімрі, який став главою, хоч і не був первістком, але його батько призначив його на цю посаду. 
<p>11 Другим був Хілкія, третім – Тебалія, четвертим – Захарія. Всіх їх, синів і братів Хоси, було тринадцять. 
<p>12 Цим групам придверних-воротарів, як начальникам так і їхнім братам, було доручено почергово ( за змінами ) звершувати служіння сторожування в ГОСПОДНЬОМУ Храмі. 
<p>13 Вони кинули жеребки, – однаково, як молодші, так і старші в своїй батьківській родині, – визначаючи, кому і біля якої брами чи дверей нести службу. 
<p>14 Отже, на східну браму випав жереб Шелемії. А коли для його сина Захарії, відомого як розумний порадник, кинули жереб, то йому випала північна брама. 
<p>15 Оведедомові випала південна брама, а його синам – склади-комори. 
<p>16 Для Шуппіма та Хоси випало нести службу зі західного боку, біля брами Шалехет, де дорога йде вгору і де одна варта стоїть навпроти іншої. 
<p>17 Зі сходу щодня стояло по шість левітів; з півночі щодня – по чотири; з півдня – також чотири щодня, а біля складів-комор – по два левіти. 
<p>18 Були вартові і біля західної прибудови – чотири при дорозі й по два при самій прибудові. 
<p>19 Так були поділені черги придверників-воротарів між нащадками Корея та нащадками Мерарі. 
<p>20 Їхні брати левіти, зокрема Ахія, що наглядали за скарбницею Божого Храму та за скарбницею посвячених Богові скарбів, були: 
<p>21 Сини Ладана, тобто нащадки Гершона. Від Ладана, глави батьківських родин, тобто Ладана-гершонійця був Єхіїл. 
<p>22 Син Єхіїла: Зетам та його брат Йоїл наглядали за скарбницею ГОСПОДНЬОГО Храму. 
<p>23 З нащадків Амрама, Їцгара, Хеврона та Уззієла, 
<p>24 Шевуїл, нащадок Гершома, Мойсеєвого сина, був начальником над скарбницею. 
<p>25 А його родичами по лінії другого сина Мойсея, Елієзера, був його син Рехавія, син Рехавії, – Ісая, син Ісаї – Йорам, син Йорама – Зіхрі, син Зіхрі – Шеломіт. 
<p>26 Цей Шеломіт разом зі своїми братами наглядали за священною скарбницею, де знаходились усі дари, пожертвувані царем Давидом, а також главами родин, тисячниками війська, сотниками і командирами війська, котрі 
<p>27 частину зі своєї здобичі у війнах присвячували на утримання Божого Храму. 
<p>28 Тут також були дари посвячені провидцем Самуїлом; царем Саулом, сином Кіша; Авнером, сином Нера; Йоавом, сином Церуї. Все, що було посвячене ( пожертвуване ), знаходилось під охороною Шеломіта та його братів. 
<p>29 Від їцгарійців: Хенанія і його сини були призначені для зовнішніх справ у Ізраїлі як урядники та судді. 
<p>30 Від хевронійців: Хашавія та його брати, – відважні мужі в кількості тисяча сімсот осіб, – були урядовцями над Ізраїлем на західному боці Йордану, відповідальними за ГОСПОДНЄ служіння і царські роботи. 
<p>31 Від хевронівців – Єрія, голова хевронівців, згідно з його родоводом по батькові. На сороковому році царювання Давида був зроблений перегляд і серед хевронійців; зокрема в Язері Гілеадському були виявлені серед них хоробрі мужі. 
<p>32 Таким чином серед його ( Єрії ) братів хоробрих мужів налічувалось дві тисячі сімсот глав родин. Цар Давид призначив їх урядовцями щодо Божих і царських справ над племенами Рувима, Ґада та половиною племені Манассії. 

<h4>1 Хронік 27 
<p>1 А ось ізраїльтяни за своїм числом: глави батьківських родин, тисячники у війську, сотники й урядовці, котрі служили цареві в усіх справах змінами, почергово щомісяця міняючись протягом року, – в кожній черзі ( зміні ) двадцять чотири тисячі осіб. 
<p>2 На чолі першої черги-зміни першого місяця був Яшовам, син Завдіїла; в його зміні було двадцять чотири тисячі осіб. 
<p>3 Яшовам був одним з нащадків Переца, й першого місяця очолював навіть усіх військових командирів. 
<p>4 На чолі зміни другого місяця був ахохієць Додай. Головнокомандувачем війська у його зміні був Міклот. У цій зміні також було двадцять чотири тисячі осіб. 
<p>5 Третім головнокомандувачем війська був Беная, син священика Єгояди; він же очолював зміну, яка також налічувала двадцять чотири тисячі осіб. 
<p>6 Цей Беная був знаменитим, – одним із тридцяти хоробрих лицарів, – і стояв на чолі тридцятьох, тому тією зміною керував його син Аммізавад. 
<p>7 Четверту зміну четвертого місяця очолював брат Йоава, Асаїл, а його син Зевадія, у його зміні з двадцяти чотирьох тисяч осіб був його заступником. 
<p>8 П’ятим у п’ятому місяці зміну з двадцяти чотирьох тисяч осіб очолював Шамгут, що походив із племені Зераха. 
<p>9 Шостим керівником у шостому місяці був Іра, син Іккеша, з Текої; в його зміні також було двадцять чотири тисячі осіб. 
<p>10 Сьомим керівником у сьомому місяці був пелонієць Хелец із покоління Єфрема; в його зміні було двадцять чотири тисячі осіб. 
<p>11 Восьмим у восьмому місяці зміну з двадцяти чотирьох тисяч очолював хушатієць Сіббехай, що походив з племені Зераха. 
<p>12 Дев’ятим керівником у дев’ятому місяці був веніямінець Авіезер із Анатота: в його зміні було двадцять чотири тисячі осіб. 
<p>13 Десятим керівником у десятому місяці був нетофатієць Магарай з племені Зераха; в його зміні було двадцять чотири тисячі осіб. 
<p>14 Одинадцятим керівником в одинадцятому місяці був піратонієць Беная з племені Єфрема; його зміна також налічувала двадцять чотири тисячі осіб. 
<p>15 Дванадцятим у дванадцятому місяці зміну з двадцять чотирьох тисяч осіб очолював нетофатієць Хелдай, нащадок Отніїла. 
<p>16 А племена Ізраїлю очолювали: у Рувима – старійшина Елієзер, син Зіхрі; у Симеона – Шефатія, син Маахи; 
<p>17 у Левія – Хашавія, син Кемуїла; в Аарона – Садок; 
<p>18 у Юди – Елігу, один з братів Давида; в Іссахара – Омрі, син Михаїла; 
<p>19 в Завулона – Їшмая, син Овадії; у Нефталима – Єрімот, син Азріїла; 
<p>20 в нащадків Єфрема – Осія, син Азазії; у половині племені Манассії – Йоїл, син Педаї; 
<p>21 в другій половині племені Манассії, що в Гілеаді, – Їддо, син Захарії; у Веніяміна – Яасіїл, син Авнера; 
<p>22 у Дана – Азаріїл, син Єрохама. Це – всі патріархи племен Ізраїлю. 
<p>23 Але Давид не рахував молодших двадцяти років, оскільки ГОСПОДЬ пообіцяв намножити Ізраїль, як небесні зірки! 
<p>24 Йоав, син Церуї, також розпочав рахувати, але не закінчив, адже за те запалав Божий гнів на Ізраїль. Тому той перепис не ввійшов у Книгу Літопису Царя Давида. 
<p>25 Над скарбницею царя був призначений Азмавет, син Адіїла; а над коморами дарів поля, – в містах, у селах, у фортецях, – Йонатан, син Уззії. 
<p>26 Над землеробами, котрі працювали на полях, наглядав Езрі, син Келува. 
<p>27 Шімей з Рами наглядав за виноградниками, а запаси вина у виноградних пивницях були у віданні Завді зі Шіфміта. 
<p>28 Над оливковими та фіґовими деревами, що в Шефелі, наглядав Баал-Ханан з Ґедера, а запасами олії відав Йоаш. 
<p>29 За великою худобою, що випасалась у Шароні, наглядав шаронієць Шітрай, а за худобою, що в долинах, – Шафат, син Адлая; 
<p>30 За верблюдами – ізмаїлець Овіл; за ослицями – Єхдея з Меронота, 
<p>31 а за дрібною худобою – гаґрієць Язіз. Всі вони були управителями володінь царя Давида. 
<p>32 Йонатан, дядя Давида, як людина мудра й письменна, був його радником, а Єхіїл, син Хахмоні, опікувався царськими дітьми. 
<p>33 Так само радником царя був Ахітофел, а Хушай, аркієць був другом царя. 
<p>34 Після Ахітофела йшли Єгояда, син Бенаї, та Авіятар. Головнокомандувачем царського війська був Йоав. 

<h4>1 Хронік 28 
<p>1 Якось Давид зібрав у Єрусалим усіх можновладців Ізраїлю, – начальників племен та керівників черг ( змін ), що були на службі в царя, а також військових тисячників і сотників, управителів всіх володінь і худоби царя, своїх синів, царедворців-євнухів і всіх хоробрих витязів та воїнів. 
<p>2 Підвівшись цар Давид, стоячи, промовив: Послухайте мене, мої брати, і мій народе! Усім серцем я хотів побудувати постійний Дім для перебування у ньому Ковчега ГОСПОДНЬОГО Заповіту і як підніжок для ніг нашого Бога; я навіть підготував усе необхідне для будівництва. 
<p>3 Але Бог мені сказав: Не ти будуватимеш Мені Храм, оскільки ти – воїн, який проливав кров! 
<p>4 І все ж ГОСПОДЬ, Бог Ізраїлю, з усього дому мого батька вибрав мене, аби я повіки був царем над Ізраїлем. Отже, з племені Юди Він визначив володаря, а з Юдиного дому – дім мого батька; з-посеред синів мого батька уподобав обрати мене царем над усім Ізраїлем. 
<p>5 З усіх моїх синів, – а ГОСПОДЬ дав мені багато синів, – Він обрав мого сина Соломона, щоб зійшов на царський престол ГОСПОДНЬОГО царства, тобто Ізраїлю. 
<p>6 Зокрема Він мені сказав: Твій син Соломон збудує Мій Храм і Мої двори, адже Я його обрав собі за сина, а Я буду йому Батьком! 
<p>7 Я зміцню його царство навіки, якщо він буде стійким у дотриманні Моїх Заповідей та Моїх постанов, як це є сьогодні. 
<p>8 Тепер же у присутності всього Ізраїлю, тобто ГОСПОДНЬОЇ громади, пам’ятаючи, що мене чує наш Бог, нагадую вам : Дотримуйтесь і виконуйте всі Заповіді ГОСПОДА, Бога вашого, щоб і ви надалі володіли цією доброю землею й передавали її у спадщину своїм дітям повіки. 
<p>9 А ти, мій сину, Соломоне, незмінно пам’ятай Бога твого батька й служи Йому щирим серцем та відданою душею, адже ГОСПОДЬ випробовує всі серця і знає навіть потаємні думки. Якщо ти шукатимеш Його, то Він відкриється тобі, але якщо залишиш Його, то Він відкине тебе назавжди. 
<p>10 Відтепер пам’ятай, що тебе обрав ГОСПОДЬ, аби збудувати Йому Храм як Його Святилище. Будь мужнім і берись за діло! 
<p>11 Потім Давид дав своєму сину Соломону план притвору та його будівель, його скарбниць, його горішніх світлиць, його внутрішніх кімнат, і дому віка Ковчега, 
<p>12 а також зображення усього, як Він собі уявляв, – дворів ГОСПОДНЬОГО Храму і всіх навколишніх кімнат, скарбниць Божого Храму та скарбниць для святих дарів. 
<p>13 Він розповів про кімнати для почергових священиків і левітів, відповідальних за різні справи, пов’язані зі служінням у ГОСПОДНЬОМУ Храмі, й за комори для різного посуду та прилади у служінні в ГОСПОДНЬОМУ Храмі; 
<p>14 про виготовлення предметів зі золота, вказавши при цьому вагу золота для кожного посуду і приладдя для різних видів служіння, а також вагу срібла для кожного посуду й приладдя для різних видів служіння. 
<p>15 Вказав і вагу золота на кожен свічник та на кожну золоту лампадку, зокрема; так само – вагу срібла на кожен свічник та на кожну його лампадку, зокрема, у відповідності з їх службовою необхідністю. 
<p>16 Вказав і вагу золота на столи для Виставних хлібів і, зокрема, на кожен стіл, а також срібло на срібні столи; 
<p>17 на вилки кропильниці, вмивальниці, на чаші та келихи, – усе з чистого золота, вказавши вагу кожної золотої речі, як і на срібний посуд, – за належною вагою на кожну посудину. 
<p>18 Вказав і вагу чистого золота на жертовник для кадіння, взірець колісниці, тобто двох золотих херувимів, які своїми розпростертими крилами затінювали Ковчег ГОСПОДНЬОГО Заповіту. 
<p>19 Всі ці вказівки, – наголосив Давид Соломонові, – були записані мною, коли булана мені рука ГОСПОДА. Він допоміг мені зрозуміти весь план майбутніх звершень, щоб передати тобі. 
<p>20 Нарешті Давид сказав своєму сину Соломонові: Будь мужнім і сильним, охоче берись за діло! Не бійся й не будь легкодухим, адже з тобою Сам ГОСПОДЬ Бог; мій Бог не відмовить тобі й не залишить тебе, аж доки не завершиш усієї роботи для початку служіння в ГОСПОДНЬОМУ Храмі! 
<p>21 А ось черги ( зміни ) священиків та левітів для кожного служіння в Божому Храмі. Є в тебе і чимало охочих послужити своєю мудрістю та вмінням у кожному ділі; так само й можновладці та весь народ з готовністю відгукнуться на всі твої накази. 

<h4>1 Хронік 29 
<p>1 Після цього цар Давид звернувся до всієї громади зі словами: Цей мій син, Соломон, якого обрав Бог, ще дуже молодий і недосвідчений, а діло для виконання велике, адже ця будова не для людини, але для ГОСПОДА, Бога! 
<p>2 Наскільки був спроможний, я підготував для Храму мого Бога: золото на золоті речі, срібло – для срібних, мідь – для того, що має бути з міді, залізо – для залізних предметів, дерево – для дерев’яних, оніксове каміння та інші коштовні камені для оправ, різнокольорове коштовне каміння і багато мармуру. 
<p>3 До того ж, – у своїй пошані та турботі щодо Храму мого Бога, понад усе те, що я приготував для будівництва Святилища, – зі свого особистого золота та срібла, я передаю для Храму мого Бога: 
<p>4 три тисячі талантів золота, і то золота Офірського, та сім тисяч талантів особливим чином очищеного срібла для облицювання стін кімнат Храму, 
<p>5 а також на різні золоті вироби, що мають бути золотими, та срібло, що має бути зі срібла мистецьки виготовлене руками майстрів-умільців. А тепер хто сьогодні з вас хотів би щедро відкрити свою руку для ГОСПОДА ? 
<p>6 Після цього почали добровільно жертвувати глави родин і начальники племен Ізраїлю, військові командири над тисячами та сотники, а також високі царські можновладці. 
<p>7 Всього на будівництво Божого Храму було пожертвувано п’ять тисяч талантів золота і десять тисяч золотих даріїв, десять тисяч талантів срібла, вісімнадцять тисяч талантів міді й сто тисяч талантів заліза. 
<p>8 А хто ще мав коштовне каміння, то його поклали у скарбницю ГОСПОДНЬОГО Храму під нагляд Гершонового нащадка Єхіїла. 
<p>9 Увесь народ радів з приводу добровільних щедрих дарів, оскільки всі жертвували для ГОСПОДА від усього щирого серця. Цар Давид також був дуже задоволеним. 
<p>10 Після цього Давид перед усією громадою проголосив молитву хваління ГОСПОДУ. Давид промовив: Благословенний Ти, ГОСПОДИ, Боже Ізраїлю, батька нашого, від віку й до віку! 
<p>11 Твоя, ГОСПОДИ, величність, сила, пишнота, слава, і могутність, адже все, що на небі й на землі Твоє! І Тобі, ГОСПОДИ, належить царство! Ти вищий понад усе, як Владика! 
<p>12 Від Тебе походять багатство і слава, Ти володієш усім, і в Твоїх руках сила та потуга; від Твоєї руки залежить учинити когось великим і могутнім! 
<p>13 Тепер же, Боже наш, прославляємо Тебе й приносимо подяку та хвалу Твоєму славному Імені! 
<p>14 Бо хто такий я, і ким є мій народ, що ми можемо охоче приносити дари? Адже від Тебе це все походить, і ми віддали лише те, що самі отримали з Твоїх рук. 
<p>15 Адже ми перед Тобою приходці та мандрівники, як і всі наші батьки. Наче тінь, життя наше на землі, і нічого немає тривалого. 
<p>16 ГОСПОДИ, Боже наш, усе це багатство, яке ми зібрали, для будівництва Твого Храму, присвяченого Твоєму святому Імені, походить з Твоїх рук, і воно все – Твоє! 
<p>17 Я знаю, Боже мій, що Ти випробовуєш серця і тобі до вподоби щирість. Я від чистого свого серця усе це пожертвував, і з радістю побачив, що і Твій народ, який тут знаходиться, так само охоче жертвує Тобі! 
<p>18 ГОСПОДИ, Боже батьків наших, Авраама, Ісаака та Ізраїля, збережи навіки цей напрям думок і щирість почуттів сердець Твого народу, зміцни їхні серця в любові до Тебе. 
<p>19 А моєму сину Соломонові дай також щире серце, сповнене рішучості дотримуватись Твоїх Заповідей, Твоїх повелінь та Твоїх постанов, і щоб він виконав усе необхідне для будівництва Храму, для якого я все це приготував. 
<p>20 Закінчуючи молитву, Давид запропонував усій громаді: Віддайте і ви хвалу ГОСПОДУ, вашому Богові! Тож уся громада поблагословила ГОСПОДА, Бога своїх батьків: всі впали долілиць, поклонившись перед ГОСПОДОМ і перед царем, після чого 
<p>21 народ звершив для ГОСПОДА жертвоприношення. А наступного дня принесли у всепалення ГОСПОДУ тисячу тельців, тисячу баранів і тисячу ягнят, разом з належними до них жертвами возливання та іншими численними жертвами за весь Ізраїль. 
<p>22 У той день вони їли й пили перед ГОСПОДОМ з великою радістю. Іншим разом ці самі люди проголосили Давидового сина, Соломона, царем. Вони його помазали перед ГОСПОДОМ на володаря над Ізраїлем, а Садока – на священика. 
<p>23 Отже, Соломон зійшов на царський престол ГОСПОДА замість свого батька Давида. В усіх справах він був успішним, і весь Ізраїль його слухався. 
<p>24 Всі можновладці, військові та всі сини його батька, царя Давида, корилися цареві Соломону. 
<p>25 ГОСПОДЬ дуже звеличив Соломона в очах усього Ізраїлю, подарувавши йому таку царську славу, якої не мав до нього жоден цар в Ізраїлі. 
<p>26 Таким чином, Давид, син Єссея, владарював над усім Ізраїлем. 
<p>27 Загальний період його царювання над Ізраїлем становив сорок років. Спочатку він сім років владарював у Хевроні, а потім тридцять три роки був царем у Єрусалимі. 
<p>28 Він помер у щасливій сивині в похилому віці, в багатстві та славі, а замість нього зійшов на царський престол його син Соломон. 
<p>29 Про всі діяння царя Давида, – від першого й до останнього, – були вже описані в Літописі провидця Самуїла, в Літописі пророка Натана та в Літописі провидця Ґада, 
<p>30 а саме: про весь період його царювання, про його подвиги та події, що відбувались, з ним самим, з усім Ізраїлем, а також в інших країнах світу. 