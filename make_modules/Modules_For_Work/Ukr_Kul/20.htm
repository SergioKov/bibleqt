<h2>
<h4>Приповiстi 1
<p>1 Приповістї Соломона Давиденка, царя Ізраїлського,
<p>2 Щоб познати премудрість і науку та зрозуміти слова розсудні;
<p>3 Щоб присвоїти собі вправу в розважуваннї, правосудї, в судї та правостї;
<p>4 Щоб подати простакам понятливість, а молодикові знаннє й обачність;
<p>5 Щоб мудрий вислухав і став іще мудрійшим, а розумний щоб знайшов мудрі ради;
<p>6 Щоб нам второпати всяку приповість і замотану мову, слова мудрих та загадки їх:
<p>7 Почин премудростї - Господень страх; безумні нехтують і розум і науку.
<p>8 Слухай, мій сину, науки батька твого, й не відкидай материного заповіту;
<p>9 Бо гарний се вінок на голову твою й прикраса на шию тобі.
<p>10 Сину мій! як будуть надити тебе ледачі люде, не слухай їх;
<p>11 Як скажуть: Ось ходїм, засядемо, щоб убити, заляжемо на чесного - безвинного,
<p>12 Проковтнемо його живого, мов безодня, - цїлого, мов би провалився в пропасть;
<p>13 Награбимо добра ми всякого в його, сповнимо доми свої хижим лупом;
<p>14 Жереб на твою пайку кидати меш разом із нами, спільний склад буде в нас усїх, -
<p>15 Мій сину! не ходи по одній з ними дорозї, зупини ногу твою на їх стежцї,
<p>16 Бо ноги їх біжять до злого, і кваплять на пролив крові.
<p>17 Шкода ж бо ставити в очах всїх птиць сїла;
<p>18 Вони ж чигають на власну кров, і складають зраду проти своїм душам.
<p>19 Ось такі дороги всїх тих, що ласі на чуже добро: воно відбирає життє тим, що його загарбали.
<p>20 Премудрість говорить по улицях, піднімає свій голос по майданах;
<p>21 Вона проповідає по головних зборищах, у ввіходах до міських воріт промовляє, говорючи:
<p>22 Доки ж вам, ви невіжі, люба буде темнота? доки, ви дурні, кохати метесь в дурнотї? доки нетямущим буде знаннє противне?
<p>23 Приникнїть ід мойму картанню: Ось я пролию на вас мого духа, звіщу вам слова мої.
<p>24 Я звала вас, а ви не слухали, я руку простягала, та не було, хто б уважав;
<p>25 Моєю радою ви гордували й докорів моїх не приняли.
<p>26 За те ж і я насьміюся з вашої погибелї, і радїти му, як найде страх на вас;
<p>27 Як прийде на вас переляк, мов та буря, й біда, мов хуртовина, пронесеться над вами; коли обгорне вас смуток і тїснота.
<p>28 Тодї кликати муть мене, - та не озовуся; з досьвітку шукати будуть, - та не знайдуть мене.
<p>29 За те, що знаннє ви зненавидїли й страху Божого не прийняли,
<p>30 Що не схотїли слухати моєї ради, погордували докорами моїми;
<p>31 За се їсти муть плоди вчинків своїх та переситяться химерами своїми.
<p>32 Так, упрямість невіжів убє їх і байдужність дурних погубить їх;
<p>33 Хто ж послухає мене, той буде жити безпечно й спокійно, не лякаючись лиха.

<h4>Приповiстi 2
<p>1 Мій сину! коли приймеш слова мої й заповідї мої ховати меш у себе,
<p>2 Коли слух твій вчиниш уважним на мудрість, і наклониш своє серце до роздумовання;
<p>3 Коли ти знаннє звати меш до себе й покликувати за розумом;
<p>4 Коли будеш шукати його, так як срібла, й докопуватись його, як скарбу, -
<p>5 Тодї зрозумієш страх Господень і знайдеш пізнаннє Бога.
<p>6 Бо тільки Господь дає премудрість і з його уст виходить знаннє й розум.
<p>7 Він праведним приховує спасеннє, він заслоняє тих, що ходять в невинностї;
<p>8 Він стежки правди наглядає й береже дороги сьвятих своїх.
<p>9 Тодї ти спізнаєш правду й правосуд і всяку путь праву та добру.
<p>10 Коли премудрість ввійде в серце тобі, а знаннє над усе душі твоїй любійше буде,
<p>11 Тодї обачність оберегати ме тебе, й розум буде на сторожі у тебе,
<p>12 Щоб від стежок тебе ледачих урятувати, й від чоловіка кривоязикого,
<p>13 Від тих, що праві шляхи покинули й путьми у темряві блукають;
<p>14 Від тих, що радїють злу й ледарством веселяться,
<p>15 Що шляхи їх криві та що блукають по стежках своїх;
<p>16 Та щоб урятувати тебе від жони чужої, від жони другого, що солодко промовляє,
<p>17 Що друга юностї своєї понехала й Божий заповіт забула.
<p>18 Дім її веде до смертї, а стежки її до мерцїв у пеклї;
<p>19 Нїхто, хто завернув до такої, не вертається вже й не ступить на жизняну дорогу.
<p>20 Оце ж ступай дорогою добрих і держись стежок, якими праведні ходять.
<p>21 Бо тілько праведні наслїдять займанщину, й вікувати муть на нїй вік чисті серцем;
<p>22 Ледачі же витрачені будуть із землї, і зрадники будуть викоренені з неї.

<h4>Приповiстi 3
<p>1 Мій сину! памятай, чого я тебе навчаю, й ховай заповідї мої в серцї.
<p>2 Бо з ними жити меш на сьвітї довголїтен, і спокій принесуть вони тобі.
<p>3 Нехай любов тебе не кидає та правда; носи на шиї їх і напиши на таблицї серця твого, -
<p>4 А станешся любим і приятним і Богові й людям.
<p>5 Надїйсь на Господа всїм серцем твоїм і не покладайся на власний твій розум.
<p>6 У всїх стежках твоїх думай про його, а він простувати ме шляхи твої.
<p>7 Премудрим сам себе не величай у думцї; бійся Господа й остерегайсь лихого.
<p>8 За се пошле тобі у тїло він здоровлє й силу в костї твої.
<p>9 Шануй Господа приносами з майна твого й з первоплодів усього, що Бог тобі зародить,
<p>10 А набиті будуть гумна твої і тискарнї в тебе будуть переливатись молодим вином.
<p>11 Кар Господнїх не відкидай, мій сину, й не вважай собі за тягар картання його;
<p>12 Кого бо любить Господь, того він і карає, і ласкавий він до того, як отець до сина свого.
<p>13 Блажен той чоловік, що придбав собі мудрість, і чоловік, що вмів добитися до знання.
<p>14 Бо набуток се лїпший як набуток срібла, і хісна з його більш як із золота.
<p>15 Коралї дорогі, да не такі як мудрість, і нїчо з того, що ти бажаєш, не зрівняєся з нею.
<p>16 В правій руцї в неї - життє на сьвітї довге, а в лївій у неї - багацтво й слава.
<p>17 Усї шляхи її - шляхи приятні, і всї стежки її - задоволеннє (серця).
<p>18 Вона - деревом життя про тих, хто її здобуде, й щасна доля тих, хто її держиться.
<p>19 Премудростю Господь поставив землю, а розумом утвердив небо.
<p>20 Його премудростю створились (морські) безоднї, і хмари кроплять росою.
<p>21 Мій сину! не спускай їх із очей твоїх; ховай розум і розумную обачність.
<p>22 Вони будуть жизнею душі твоїй і окрасою шиї в тебе.
<p>23 Тодї ходити меш безпечно дорогою твоєю, й нога твоя не спіткнеться.
<p>24 Коли лягати меш - не будеш боятись, а коли заснеш, - сон твій солодкий буде.
<p>25 Не злякаєшся наглого страху, анї пагуби від безбожників, як на тебе спаде;
<p>26 Бо Господь буде надїєю тобі, й стерегти ме, щоб за ногу не спіймався.
<p>27 У нуждї помогти бідасї не одхиляйся, коли рука твоя здолїє се зробити.
<p>28 Не говори твойму ближньому: Йди собі й прийди знов, завтра дам тобі, коли маєш при собі. (Бо не знаєш, що принесе день завтрішнїй.)
<p>29 Не мисли зла тому, хто безпеч із тобою живе.
<p>30 Не сварись із чоловіком, не маючи причини, як він тобі не заподїяв злого.
<p>31 Не завидуй чоловікові, що поступає напастливо, й не вибирай для себе дороги його;
<p>32 Бо гидує Господь переворотним, а з праведними у нього спільність.
<p>33 Господнє прокляттє на домівцї безбожних, а праведних житло він благословить.
<p>34 З недовірків Господь сьміється, покірним же дає він благодать.
<p>35 Розумні одержать славу, а тих, що без ума, ганьба окриє.

<h4>Приповiстi 4
<p>1 Слухайте, дїти, науку (мою) отецьку, і пильнуйте, щоб набіратись розуму;
<p>2 Бо я добру науку даю вам; не покидайте ж того, що заповідаю вам.
<p>3 Я ж бо й сам був у панотця мого любимою дитиною, й неначе єдиною у неньки моєї.
<p>4 І вчив мене панотець і мовляв менї: Вдержуй слова мої в серцї; допильновуй наказів моїх і жий (щасливо).
<p>5 Набірайся премудростї, набувай розуму; не забувай сього й не відхиляйся від речей з уст моїх.
<p>6 Держися її, а буде вона охороною тобі; люби її, а буде вона обороною твоєю.
<p>7 Головна се річ - мудрість: здобувай премудрість, і всїм, що маєш, набувай розуму.
<p>8 Над усе цїнуй її, а вона підійме тебе високо; вона до честї доведе тебе, як пригорнешся до неї;
<p>9 Вона вінцем ласк з'украсить голову твою, - придбає тобі пишний вінок.
<p>10 Слухай, сину мій, і приймай слова мої, а умножаться лїта життя твого.
<p>11 Я тебе наставляю на дорогу мудростї, проводжу тебе по стежках незаблудних.
<p>12 Пійдеш ними, - не тїсно нозї твоїй буде, побіжиш - і не спотикнешся.
<p>13 Держись цупко моєї науки, не занедбовуй, допильновуй її, бо вона життє твоє.
<p>14 Не ходи стежкою безбожних і не любуйся дорогою лихих.
<p>15 Покинь її, не ходи нею, відхиляйся від неї й простуй собі мимо;
<p>16 Бо вони й не заснуть, як щось лихого не вчинять; сон покине їх, як не підставлять ноги кому небудь;
<p>17 Бо вони їдять хлїб беззаконностї, а вино попивають (з добра), що насильством придбали.
<p>18 Стежка праведних - се та зоря, що зорить рано вранцї, і сьвітить яснїйше та яснїйше аж до повного дня.
<p>19 А путь безбожників - темна темрява; вони не знають, де їм доведеться спіткнутись.
<p>20 Сину! слухай слова мої з увагою пильно, прихиляй твоє ухо до того, що я промовляю;
<p>21 Не давай їм з очей твоїх зникнути; заховай їх у самій серединї в серцї твойму.
<p>22 Бо життє вони для того, хто їх знайде, і здоровлє для всього тїла його.
<p>23 Бережи твоє серце, мій сину, над усе, що бережеться, бо з нього виходить усе, чим живемо.
<p>24 Відкидай від себе лукавство уст, і зрадливість язика держи оддалїк від себе.
<p>25 Очі твої нехай просто позирають, і війки твої нехай справляються впрост навперед тебе.
<p>26 Обдумуй стежку ногам твоїм, і всї ходи (вчинки) твої нехай будуть постійні.
<p>27 Не звертай нї праворуч нї лїворуч, і держи твою ногу від зла далеко.

<h4>Приповiстi 5
<p>1 Мій сину! слухай уважно мудростї моєї і прихиляй ухо твоє до розуму мого,
<p>2 Щоб заховав собі розсудок, та щоб уста твої хоронили розум. Не слухай хитрощів женщини;
<p>3 Мед бо тече з уст чужої жінки, маснїйша над оливу бесїда в неї;
<p>4 Та наслїдки від неї, як полин, гіркі, й гострі, як той меч обосїчний.
<p>5 Ноги її простують до смертї, ступнї її доходять до безоднї.
<p>6 Як би ти захотїв слїдити за стежкою життя її, то (побачиш, що) дороги її - се манівцї, й ти не розізнаєш їх.
<p>7 Тим то, дїти мої, слухайте мене й не відхиляйтеся від мови з уст моїх.
<p>8 Держи дорогу свою далеко од неї, й до дверей її домівки не наближуйсь,
<p>9 Щоб здоровля твого не оддав другій людинї й лїт твоїх мучителеві;
<p>10 Щоб ти не годував чужих твоїм достатком, та щоб твої труда в чужий дом не переходили.
<p>11 Навпослї ти будеш стогнати, як тїло твоє й снага твоя вичерпаєсь, -
<p>12 Та й скажеш: О, чом же я ненавидїв науку, а серце моє не зважало на впоминання;
<p>13 Чому я не слухав голосу вчителїв моїх, не нахиляв уха мого до наставників моїх;
<p>14 Ось я трохи що не попав у всяке зло посеред збору й громади!
<p>15 Пий воду з твоєї криницї, тую, що тече з власного колодязя.
<p>16 Нехай джерела твої не розливаються по улицях, потоки твої по майданах;
<p>17 Нехай вони тобі одному належать, а не чужим тобі.
<p>18 Нехай тобі благословене буде джерело твоє, - і втїшайсь другинею молодощів твоїх,
<p>19 Мов ланею любою, мов серною красною; її груди нехай впоюють тебе по всяк час, в любощах її кохайся заєдно.
<p>20 Про що тобі, мій сину, лакомитись на чужу, й горнутись до грудей сторонньої?
<p>21 Бо в Господа людські путї перед очима; він міряє всї стежки його.
<p>22 Безбожника його ж безбожество вловляє, і в путах гріха свого седить він.
<p>23 Він умирає без науки й в безумі свойму теряєсь.

<h4>Приповiстi 6
<p>1 Мій сину! коли ти за ближнього твого поручився й дав руку твою за другого, -
<p>2 То ти звязав себе словами з власних уст твоїх, обіцянкою сам собі сїло накинув.
<p>3 Вчини ж, мій сину, ось що, щоб звільнити себе, - бо ти попався в руки ближньому твому: йди, впади йому, твойму ближньому, в ноги;
<p>4 Не дай твоїм очам нї сну, анї задрімати - війкам твоїм;
<p>5 Рятуй себе, як серна, з руки, як пташка з рук птахоловця.
<p>6 Йди, лїнивий, до мурашки, приглянься її дїланню, й навчись розуму.
<p>7 Нема отамана у неї, нї наставника, нї зверхника;
<p>8 А лїтом готує вона хлїб собі, збірає в жнива корм свій.
<p>9 Докіль спати меш, лїнивче? коли ти встанеш зо сну твого?
<p>10 Не довго поспиш, не довго дрімати меш, не довго полежиш, згорнувши руки;
<p>11 А прийде, як волоцюга, біднота на тебе, й недоля твоя, мов той сїпака.
<p>12 Чоловік лукавий, чоловік безбожний ходить із льживими устами;
<p>13 Моргає він очима, потирає ногами, дає знаки палцями своїми;
<p>14 У серцї ж у його омана; він придумує лихо по всяк час, розсїває незгоду.
<p>15 За се нагло прийде погибель на него, буде, як стій, розбитий - без рятунку.
<p>16 От шестеро речей, ненавидних у Бога, ба семеро, гидких душі його:
<p>17 Се очі горді, язик, що лжу сплїтає, руки, що кров безвинну проливають,
<p>18 Серце, що кує лихі задуми, ноги, що біжять сквапно до злого,
<p>19 Се сьвідок, що ясить-видумує неправду, та незгоду між братами розсїває.
<p>20 Храни, мій сину, що твій батько заповідає, й материної науки не цурайся;
<p>21 На серцї їх собі по всї часи навяжи, повісь собі їх на шиї.
<p>22 Як ходиш ти, нехай дорогу тобі вказують; як ти лежиш і спиш, нехай тебе чатують:
<p>23 Бо заповідь - се твій сьвітильник, навчаннє - се сьвітло, дорога ж до жизнї - се докір і наука;
<p>24 Щоб остерігати тебе од ледачої женщини, від підлестного язика чужої.
<p>25 Не пожадай вроди її в серцї твойму, й не давай себе принадити морганнєм її;
<p>26 Бо задля блудницї убожіють до кусня хлїба, а мужняя жена вловляє дорогу душу.
<p>27 Чи жару ж набереш у пазуху, й не прогорить платтє твоє?
<p>28 Чи пійдеш по жару, не спікши ніг собі?
<p>29 Таке жде кожного, хто входить до жінки ближнього свого: хто дотикнеться її, не буде без вини.
<p>30 Про злодїя нїхто байдужен не буває, хоч би він крав голодний, щоб попоїсти;
<p>31 А вже як спіймається, то заплатить у семеро все; що має він в домівцї, все втеряє.
<p>32 Хто ж перелюбствує з жінкою чужою, ума в його нема; той губить душу свою, хто се чинить.
<p>33 Побоїв і сорому набереться він, і безчесть його не зотреся.
<p>34 Бо ревнованнє й лютість мужа не пощадить в день пімсти;
<p>35 Не прийме він нїякого викупу й не вдовольниться, хоч би ти й як багато давав дарів.

<h4>Приповiстi 7
<p>1 Сину мій! хорони слова мої, й заповідї мої ховай у себе.
<p>2 Хорони заповідї мої й жий, і науку мою, як зїницї очей твоїх.
<p>3 Понавязуй їх на палцї собі, й понаписуй їх на скрижалях серця твого.
<p>4 Скажи премудростї: Ти сестра моя! а розум назви рідним (братом).
<p>5 Щоб вони давали острах тобі від жінки чужої, що мягкими словами промовляє.
<p>6 Ось, я раз дивився кріз крату в вікно у моїй домівцї,
<p>7 Та й побачив серед недосьвідних, - постеріг між молодими людьми нерозумного молодика,
<p>8 Що йшов близенько її переулок і простував до будинку її при дорозї,
<p>9 В вечірні сумерки, в нічній темряві й мороцї.
<p>10 І ось - зустріч йому йде молодиця в блудничій одежі, і хитрим серцем,
<p>11 Щебетлива й невгавуща; ноги її не втерплять перебувати в домівцї в себе:
<p>12 То на улицї, то на майдані, і переулках кує вона зраду.
<p>13 От і обняла його, поцїлувала та й каже без сорома в лицї:
<p>14 В мене мирна жертва: сьогоднї я сповнила обітницї мої;
<p>15 Тим і вийшла на зустріч тобі, щоб тебе відшукати, та й - знайшла тебе;
<p>16 Постелю мою вслала я килимами, квічастими тканинами з Египту;
<p>17 Почивальню мою запашила я миррою, алоєм та цинамоном;
<p>18 Ходи ж, будем до самого ранку впиватись пестощами, насолоджуватись любовю;
<p>19 Мужа бо дома нема, - вибравсь у далеку дорогу;
<p>20 Сакву грошей забрав він із собою, вернеться, як місяць у повнї засьвітить.
<p>21 Так і приманила його ласкавим щебетаннєм, взяла гору над ним солодкими словами.
<p>22 Як стій, пійшов він за нею, як ійде віл під обух, наче пес на ланцюг, наче олень під вистріл,
<p>23 Покіль стріла не пробє печінок йому наскрізь; так бідна пташка летить на сїло, й не знає, що воно їй на погибель.
<p>24 Слухайте ж, дїти, мене, приникайте до слів уст моїх.
<p>25 Нехай не надиться твоє серце на її дороги, не блукайся стежками її:
<p>26 Многих вона зранила й повалила й много сильних убила;
<p>27 Дом її - се битий шлях у преисподню, ведучий в саме мешканнє смертї.

<h4>Приповiстi 8
<p>1 Чи ж премудрість не покликує, чи розум не знїмає свій голос?
<p>2 Вона стає на високих місцях, при дорозї, та на роздорожжях;
<p>3 Вона кличе коло воріт при ввіходї в місто, коло ввіходу в самі двері:
<p>4 Люде, се до вас я покликую, до синів чоловічих мій голос!
<p>5 Навчайтесь, нерозумні, мудростї, і ви, глупі - розуму!
<p>6 Слухайте, бо я про важне говорити буду, й сама се правда, що уста мої виповідають.
<p>7 Бо саму правду говорить язик мій, а все, що безбожне, - гидота устам моїм.
<p>8 Всї слова уст моїх справедливі; нема в них облуду анї омани.
<p>9 Всї вони ясні тому, хто має розум, і справедливі для тих, що знання набули.
<p>10 Прийміть мою науку над срібло раднїще, знаннє моє ви цїнуйте над золото щире;
<p>11 Мудрість бо над перли дорожша, й нїчо, що можна бажати, з нею не зрівняєсь.
<p>12 Я, премудрість, пробуваю з розумом і шукаю розважливого знання.
<p>13 Страх Господень - значить ненавидїти зло; гордощі, високомірність, зла путь і двоязичні уста менї ненависні.
<p>14 В мене рада й правда, я - розум, у мене сила.
<p>15 Мною й царі царюють і праводавцї встановляють справедливість;
<p>16 Мною правлять князї й вельможні, та всї суддї землї.
<p>17 Люблю я тих, що мене люблять, і хто мене шукає, той знайде мене.
<p>18 І богацтво й слава в мене, всї блага неминущі й справедливість;
<p>19 Плоди мої лучші золота - золота найчистїйшого, а хісна з мене більше, як із найдобірнїйшого срібла.
<p>20 Я ходжу шляхами правди, правосуду стежками,
<p>21 Щоб подати тим, хто мене любить, справдешнє добро, й скарбівнї їх я наповнюю.
<p>22 Господь мав мене перед розпочатком путей своїх, перш нїж що сотворив, з правіків;
<p>23 Од вічностї мене він помазав, від почину, перед настаннєм землї.
<p>24 Я родилась, як ще не було безодень, як ще нїде джерела водою не дзюрчали.
<p>25 Родилась, як ще з землї не воздвиглись гори, перше нїж горби постали;
<p>26 Як іще він не сотворив нї землї, нї степу, нї грудок тих, що з них злїпивсь круг земний.
<p>27 Як розпростирав він небо, була я там. Як він закруглював кружало безоднї,
<p>28 Як хмари в горі згущав, як замикав джерела безоднї (надземної),
<p>29 Як давав морю приказ, щоб води не переступали гряниць його, як він підвалини землї закладав, -
<p>30 Тодї була я при йому строїтелькою, й була його радістю день за днем, веселячись перед ним увесь час,
<p>31 Веселячись на земному крузї його, радість же моя була - дїти людські.
<p>32 Проте ж, дїти, слухайте мене; й благословенні ті, хто стежок моїх пильнує.
<p>33 Слухайте науки, й будьте мудрі, та й не одступайте від неї.
<p>34 Блажен, хто слухає мене, й невсипущо перебуває день-у-день у воріт моїх, та стоїть на сторожі під дверима в мене!
<p>35 Бо хто знайшов мене, знайшов життє, й одержить ласку від Господа;
<p>36 Хто ж грішить проти мене, душі своїй той шкодить: всї, що цураються мене, люблять смерть.

<h4>Приповiстi 9
<p>1 Премудрість збудувала будинок собі, витесала сїм стовпів до него,
<p>2 Заколола жертви, налила вина й приготовила стіл у себе;
<p>3 Розіслала служебки свої, щоб покликали з городських висот:
<p>4 Хто невчений простак, звертай сюди! а тим, що на розум убогі, сказала:
<p>5 Прибувайте та їжте мій хлїб і вино моє пийте;
<p>6 Покидайте дурноту, й жийте, та ходїте стежками, що вам розум укаже!
<p>7 Хто хоче кепкуна навчати, наживе собі неславу, а хто докоряє безбожникові, сказу собі чинить.
<p>8 Не картай кепкуна, бо зненавидить тебе; картай мудрого, а будеш йому любий;
<p>9 Дай науку мудрому, - зробиться ще премудрійшим, вмудряй праводушного, а він своє знаннє примножить.
<p>10 Почин премудростї - страх Господень, а пізнаннє сьвятого - се розум;
<p>11 Бо тілько через мене продовжиться вік твій і причиниться тобі років життя.
<p>12 Коли ти мудрий, то мудрий єси собі на користь; коли ж пустун ти, тобі від сього шкода.
<p>13 Женщина нерозсудлива, щебетлива й глупа невіжа,
<p>14 Сїдає на стілцї вона в свойму будинку, на підвисшених місцях у містї,
<p>15 Щоб кликати тих, що йдуть дорогою, що правими дорогами своїми ходять:
<p>16 Хто неук, завертай сюди! а недоумкові каже:
<p>17 Вода украдена солодша, й вкритий хлїб смашнїйший.
<p>18 А він і не знає, що там самі мерцї, а ті, кого вона закличе, - в преисподнїй.

<h4>Приповiстi 10
<p>1 Розумний син свойму отцеві втїха, а син безумний - материне горе.
<p>2 Не дають користї добра, неправдою набуті, правда же рятує од смертї.
<p>3 Не дасть Господь голодувати правим, здобутки ж безбожних він їм вирве.
<p>4 Біднїє, хто лїнивий на роботу, трудящая ж рука дає багацтво.
<p>5 Хто лїтом жне, - се чоловік розумний; хто ж спить у жнива, той - чоловік безпутний.
<p>6 Благословеннє над головою праведника, уста ж безбожника його насилство зацїпить.
<p>7 Память про праведника остане благословенна, імя же безбожних огидне.
<p>8 Мудрий приймає серцем заповідї, а безумний устами спотикається.
<p>9 Хто ходить у правотї, ходить у безпецї; хто ж скривлює стежки, заслужить кару.
<p>10 Хто моргає очима, розбуджує досаду, а глупий устами спотикнеться.
<p>11 Уста праведного - се джерело жизнї, уста же безбожних неправедність ховають.
<p>12 Ненависть сварнї роздуває, любов же всї гріхи покриває.
<p>13 В устах розумного мудрість пробуває, на тїло ж безумного цїпок спадає.
<p>14 Що мудрий знає, те він ховає, уста же дурного - се близька погибель.
<p>15 Багацтво - се утверджене місто багатиреві, а злиднї - се страх убогому.
<p>16 Праця праведного - для життя, надбаннє безбожника - на гріх.
<p>17 Хто хоронить науку, той на дорозї до жизнї, хто ж відкидає докір, по бездоріжжу блудить.
<p>18 Хто таїть ненависть, у того уста обманливі, а хто розсїває обмову, той дурний.
<p>19 Многомовність не встережесь гріха, хто ж здержує язика - розумен.
<p>20 Очищене срібло - язик праведника, серце же безбожних - се покидь.
<p>21 Праведного уста навчають-пасуть многих, а дурні й мруть, не набравшись розуму.
<p>22 Господня благодать - вона богатим робить, і горя з собою не приносить.
<p>23 Чинити зло - безумному забава, розумний же її у мудростї знаходить.
<p>24 За що безбожного страх обнимає, те його не мине, а праведних бажаннє сповниться.
<p>25 Як буря пронесесь, так безбожного, немов на сьвітї й не було, а праведний - мов би на вічних підвалинах.
<p>26 Що оцет зубам а дим очам, те лїнивий тим, що послугуються ним.
<p>27 Господень страх днїв причиняє, безбожного ж лїта скоротяться.
<p>28 Дожиданнє праведних - радість, а надїя безбожних погибне.
<p>29 Безвинному дорога Господня - твердиня, а страх беззаконникам.
<p>30 Праведний по вік не схитнеться, безбожники ж не пожиють на землї.
<p>31 Праведного уста родять мудрість, язик же злющий буде витятий.
<p>32 Праведного уста знають, що добре й гарне, уста же безбожних добро на зло перевертають.

<h4>Приповiстi 11
<p>1 Невірна вага - се гидота у Господа; вірна вгодна йому.
<p>2 За гордощами приходить сором; де покора, там мудрість.
<p>3 Щирим буде провідницею їх безвинність, а зрадливих погубить їх лукавість.
<p>4 Богацтво не поможе в день гнїву, тільки правда спасе від смертї.
<p>5 Правдивість рівняє праведному стежки його, безбожний же через свою безбожність гине.
<p>6 Правдивого рятує з біди правда його, а беззаконників спіймає їх беззаконність.
<p>7 Умре безбожний, мре з ним і надїя його, чого ждуть беззаконні, те з ними погибне.
<p>8 Праведник спасеся з біди, а намість його попадає в неї безбожник.
<p>9 Устами губить зрадник ближнього свого, та праведники рятуються своєю прозорністю.
<p>10 Як праведним щастить, радується місто, а як безбожникам погибель, бувають веселощі.
<p>11 Словами добрими праведників росте у гору город, а устами безбожників занепадає.
<p>12 Недоумок висказує погорду ближньому свому, а розумний чоловік мовчить.
<p>13 Хто переносчиком живе, той таємницю виявлює, а вірний чоловік таїть справу.
<p>14 Де нема управи, там занепадає народ, де ж райцїв досить, там йому дїється добре.
<p>15 Біди собі напитує, хто за другого дає поруку; хто ж ненавидить поруку, той безпечен.
<p>16 Жона обичайна славу здобуває, а трудящі приходять до богацтва.
<p>17 Милосердний чоловік чинить добро душі своїй, а жорстокий замучує тїло своє.
<p>18 Безбожний робить роботу безнадїйну-непевну; хто ж сїє правду, тому певна нагорода.
<p>19 Праведність веде до життя, а хто простує до злого, простує до смертї.
<p>20 Гидота Господу переворотні серцем, але любі йому, хто в невинностї ходить.
<p>21 Можна заручити, що ледачий не уйде кари, а рід праведного буде захований.
<p>22 Що в рилї у свинї золотий колець, те краса в женщини безумної.
<p>23 Бажаннє праведних - одно лиш добро, дожиданнє безбожних - гнїв.
<p>24 Той сипле щедро, й йому ще прибуває, а другий на міру скупий, та й все біднїшає.
<p>25 Добродїйна душа буде насичена; хто щедро надїляє, й сам надїлен буде.
<p>26 Хто приховує вроджай, того клянуть люде, а на голову продаючого - благословеннє.
<p>27 Хто дбає про добро, той знаходить ласкавість, а хто шукає зла, до того воно й приходить.
<p>28 Хто лиш на статки вповає, той упадає, а праведні, як лист, зазеленїють.
<p>29 Хто розстроює домівку свою, одержить в наслїддє вітер; і дурний буде рабом мудрого.
<p>30 Доробок праведного - дерево жизнї, й мудрий пригортає серця.
<p>31 Така відплата праведникові (вже) на землї, а тим більше безбожному й грішникові.

<h4>Приповiстi 12
<p>1 Хто любить науку, той любить знаннє, хто ж гнївен за докір, той безрозумен.
<p>2 Добрящий знайде в Господа ласку, а чоловіка підступного він осудить.
<p>3 Не скріпить себе чоловік безбожеством, а корінь праведних не схитнеться.
<p>4 Жена честивая - вінець чоловікові, ледача ж - мов та гниль у костях його.
<p>5 Думки у праведних - про те, що правда, а задуми безбожних - зрада.
<p>6 Безбожних слова - укладаннє засїдок, щоб кров пролити, уста ж праведних - щоб рятувати їх.
<p>7 Доторкнись, нещастє безбожних - а вже й нема їх, а дім праведних стоїть.
<p>8 О скілько розумний чоловік, хвалять його, а переворотний серцем буде в погордї.
<p>9 Лучше бути собі простим і заробляти на себе, нїж величати себе знатним, а не мати хлїба.
<p>10 Праведний журиться й про життє скотини своєї, серце ж безбожних жорстоке.
<p>11 Хто поле своє порає, той має достаток хлїба, хто ж гає марно час, той розуму не має.
<p>12 Безбожний надиться на зло, немов полює, та корінь праведних держиться твердо.
<p>13 Безбожний замотується в слова уст своїх; та праведник вийде з біди.
<p>14 Із плодів уст своїх насичуєсь чоловік добром, і по вчинках рук його - нагорода йому.
<p>15 Дурному шлях його здається простим, розумен же той, хто слухає поради.
<p>16 Дурний досадує й зараз признається, розумний же мовчки скриває зневагу.
<p>17 Хто говорить (на судї) те, що, знає, той говорить правду, у сьвідка же льживого - омана.
<p>18 Инший пустослов ранить язиком, мов мечем, язик же мудрий - загоює.
<p>19 Уста правдомовні во віки пробувають, а язик ложний - на хвилину.
<p>20 Омана - в серцї в тих, що лихо замишляють; а радость у тих, хто мир совітує.
<p>21 Праведному біди нїякої не буде, а в беззаконників нещастя буде повно.
<p>22 Гидота в Господа уста, що лож сплїтають, хто ж правду говорить, йому благоугоден.
<p>23 Розсудливий чоловік ховає мовчки знаннє, дурного ж серце виголошує дурноту.
<p>24 Трудящого рука доробиться пановання, а лїнива буде підданою.
<p>25 Туга в серцї придавлює людину, та слово приязне її розвеселяє.
<p>26 Праведний показує ближньому свойму дорогу, а дорога безбожних веде його на манівцї.
<p>27 Лїнивому свого влову не жарити, а добро людини роботящої має велику цїну.
<p>28 На дорозї правди - життє, й нема на її стежцї смертї.

<h4>Приповiстi 13
<p>1 Син мудрий слухає батькової науки, а безпутний не слухає докору.
<p>2 Із плодів уст своїх насичуєсь чоловік добром, душа же проступників - зло.
<p>3 Хто стереже уста, той душу вберігає: хто ж рот свій широко отвирає, тому біда.
<p>4 Душа в лїнивого жадає, та дармо, а душа трудящих засититься.
<p>5 Праведний ненавидить ложне слово, а безбожник соромить і безчестить.
<p>6 Безвинного в путях пильнує правда, а грішника губить безбожество.
<p>7 Той за багатого себе скрізь виставляє, а справдї він нїчого немає; инший видає себе за бідного, а він пребагатий.
<p>8 Багацтвом викуплює чоловік життє своє, а вбогий й грізьби не чує.
<p>9 Сьвітло праведних весело горить, у безбожних же сьвічник потухає.
<p>10 Між гордими - одні тільки сварки, а хто чинить усе за порадою - у тих мудрість.
<p>11 Богацтво легко нажите пропадає, хто ж трудом доробляєсь, намножує його.
<p>12 Надїя, коли довго тріває, мучить серце, а справджене бажаннє - се дерево жизнї.
<p>13 Хто словом нехтує, той шкодить собі, а хто боїться заповідї, той має заплату.
<p>14 Наука мудрого - се жизняна криниця; вона відвертає від сїтей смертї.
<p>15 Добрий розум приносить приємність, дорога ж беззаконних пагубна.
<p>16 Розумний з розглядом дїло робить, а дурний виносить на показ дурноту.
<p>17 Безбожний посланець у біду попадає, а вірний посланець - ратунок.
<p>18 Злиднї й стид тому, хто нехтує науку, хто ж підклоняється під докір, той буде в шанобі.
<p>19 Як спевниться бажаннє, то любо се душі; та дурним не любо відхилятись від злого.
<p>20 Хто братаєсь із мудрими, буде й сам мудрий, хто ж заходить у дружбу з дурними, - зледачіє.
<p>21 За грішниками гонить нещастє, а праведним добро в нагороду.
<p>22 Добрий і внукам зоставляє достатки, а багацтва грішника передержуються для праведного.
<p>23 Много хлїба родиться й на загонах убогих, та з них не один погибає через непорядок.
<p>24 Хто жалує лозинки, ненавидить він сина, а хто любить сина, той з малку наказує його.
<p>25 Праведний їсть до схочу, а черево безбожних терпить недостачу.

<h4>Приповiстi 14
<p>1 Жона розумна дом свій будує, безумна ж розвалить його своїми руками.
<p>2 Хто ходить правою дорогою, той Господа боїться, чиї ж дороги криві, той про него не дбає.
<p>3 В безумного в устах - бич гординї; мудрих же уста оберігають їх.
<p>4 Де воликів нема, порожні там і ясла; а хороший вроджай від сили волів.
<p>5 Правдливий сьвідок неправди не говорить, а ложний сьвідок наговорить багато неправди.
<p>6 Шукає мудростї безпутний та й не знаходить, а мудрому знаннє легке.
<p>7 Ійди геть від того, хто розуму не має, в кого невидні тобі уста розумні.
<p>8 Мудрість розумного - свою дорогу знати, дурнота ж безумних - збиватись із дороги.
<p>9 Недоумки з гріха сьміються, а між праведними - ласкавість.
<p>10 Журбу душі своєї всяке серце знає, і в радощі його чужому не мішатись.
<p>11 Будинок беззаконних розпадеться, а доброго намет, знай, процьвітати буде.
<p>12 Доволї є шляхів, що нам здаються праві, та конець їх - се дорога до смертї.
<p>13 І при сьміху болить нераз серце, та й кінцем радощів буває смуток.
<p>14 Чоловік із ледачим серцем насититься з поступків своїх, а добрий - зо своїх.
<p>15 Безумний віри йме всякому слову, а розумний вважає на дороги свої.
<p>16 Тямущий злого, знай, опасливо боїться, безумний же буйний і надїєн сам на себе.
<p>17 Чоловік-горячка, буває, що й дурницю зробить, хто ж нарочно чинить зло, - ненависний.
<p>18 Невіжі унаслїдують дурноту, розумні же вквітчаються знаннєм.
<p>19 Ледачі добрим уклоняться низенько, а й безбожні - в воротях праведника.
<p>20 Бідного не любить навіть рідня його, а в богатого повно приятелїв.
<p>21 Грішить, хто ближнїм гордує, а благословен той, хто до вбогого милосердний.
<p>22 Ті помиляються, що задумують зло, любов і віра тим, хто думає про добре.
<p>23 З усякої працї є користь, а з пустого балакання хиба тільки шкода.
<p>24 Вінець мудрих - їх багацтво, а дурощі дурних - дурощами й остануть.
<p>25 Сьвідок правдомовний рятує душі, а льживий тільки багато льжи насплїтає.
<p>26 В Господнїм страсї кріпка надїя; всїм синам своїм він - утечище.
<p>27 Господень страх - се джерело жизнї; він відвертає від западень смертї.
<p>28 Величен царь тодї, як люд великий лїчбою, як же омаль людей - біда князеві.
<p>29 Терпеливий чоловік показує великий розум, а хто на гнїв палкий, виявлює дурноту.
<p>30 Лагідне серце життє для тїла, а зависть зжерає й костї.
<p>31 Хто вбогого тїснить - творця його зневажає, хто ж Бога чтить, бідного спомагає.
<p>32 Безбожний за зло своє буде відкинен, а праведний і при смертї має надїю.
<p>33 У серцї в мудрого мудрість спочиває, та й між неуками дає про себе знати.
<p>34 Праведність підносить у гору народ, а безбожність - сором народів.
<p>35 Ласкавість у царя - до слуги розумного, а гнїв його на такого, що стид йому робить.

<h4>Приповiстi 15
<p>1 Відказ лагідний гнїв палкий гасить, а зневажливе слово розбуджує лютість.
<p>2 Язик мудрих подає добрі відомостї, а уста безумних мелють лиш дурницї.
<p>3 Господнї очі скрізь по сьвіту позирають, і доброго й лихого вони вбачають.
<p>4 Лагідний язик - се дерево жизнї, а необузданий - пригноблює духа.
<p>5 Дурний нехтує отецьку науку, хто ж вважає на докір, - добрий розум має.
<p>6 В дому в праведного - достаток добра, а в доходах безбожного - самий хиба розстрій.
<p>7 Уста мудрих ширять знаннє, та не так серце безумних.
<p>8 Жертва безбожних - гидота Господеві, молитва ж праведних угодна йому.
<p>9 Противна Господу безбожного дорога; хто ж ходить дорогою правди - сей йому любий.
<p>10 Страшенна кара тим, хто праву путь покине; й хто ненавидить докір, - погибне.
<p>11 І преисподня й ад явні Господеві, а надто - серця синів людських.
<p>12 Не любить ледарь тих, хто його картає, та до мудрих він також не пійде.
<p>13 Веселе серце чинить і лице веселим, а як туга в серцї, то і душа ниє.
<p>14 Розумне серце шукає знання, уста ж безумних дурницями живуть.
<p>15 В нещасного всї днї сумнії, у кого ж серце веселе, тому що дня гостина.
<p>16 У страсї Божому й мале далеко лучше, анїж скарби великі в тревозї.
<p>17 Смачнїйша мисочка капусти, да з любови, анїж з приправою ненавистї теля товсте.
<p>18 Палкий чоловік доводить до сварки, а лагідний втихомиряє незгоду.
<p>19 Лїнивого дорога - мов тернєм встелена, дорога же праведних - гладка.
<p>20 Розумний син отця свого возвеселяє, дурний же чоловік і матїрю помітає.
<p>21 Дурницї - радощі безумному, а чоловік розумний ступає правою дорогою.
<p>22 Без поради розпочате дїло розбиваєсь, як же порадників доволї, воно остоїться.
<p>23 Радість чоловікові - (розумний) відказ із уст його; слово в час сказане - яке воно любе!
<p>24 Путь життя мудрого веде вгору, щоб відбитись йому від пропастї в низу.
<p>25 Дім надутих розвалить Господь, а межу вдовину утвердить.
<p>26 Гидота Господу задуми ледачих, слова же невинних любі йому.
<p>27 Зруйнує дом свій, хто любить підкупство, а жити ме, хто ненавидить гостинцї.
<p>28 Обдумує відказ праведного серце, уста же безбожників вимітують зло.
<p>29 Далекий Господь од безбожних, молитву ж праведних він слухає.
<p>30 Ясний погляд веселить серце; приятна новина тучить навіть костї.
<p>31 Ухо, уважне до науки жизнї, пробуває між мудрими.
<p>32 Хто відкидає упомин, - не дбає про свою душу; хто ж уважний на докір, - набуває розуму.
<p>33 Страх Господень навчає мудростї, й славу випереджує покора.

<h4>Приповiстi 16
<p>1 Чоловік укладає в свойому серцї, від Господа ж залежна відповідь язиком.
<p>2 Всї путї чоловіка чисті в очах його, Господь же на вазї важить душі.
<p>3 На Господа в твоїх дїлах і справах здайся, то й задуми твої спевняться нехибно.
<p>4 Все сотворив Бог про себе, ба й безбожника - на день його горя.
<p>5 Всякий гордий серцем - гидота в Господа, можна заручити, що без кари не обійдеться.
<p>6 Милосердєм і правдою обмиваєсь гріх, і страх Господень одводить од зла.
<p>7 Як чоловікові путї приятнї Богу, так мирить він із ним і ворогів його.
<p>8 Лїпше не многе з правдою, анїж з кривдою добутки превеликі.
<p>9 Обдумує свій путь людськеє серце, та Господь править ходом його.
<p>10 В царських устах - слово пророче; уста його не мають помилятись в судї.
<p>11 Вірна вага й мисочки вагові у Господа, в його й усї камінцї вагові в саквах.
<p>12 Ненавидне царям людей безбожних дїло: бо правдою стоїть престол твердо.
<p>13 Правдивиї уста цареві до вподоби, й говорючого правду він любить.
<p>14 Царська досада - се вістун смертї, та мудрий чоловік улагодить його.
<p>15 В ясному поглядї царському - життє, й ласкавість його - мов довго дожиданий дощ.
<p>16 Придбати собі мудрість - се лучше над золото, й набути розум - се дорожше над добірне срібло.
<p>17 Путь праведних одвертаєсь від зла; той береже душу свою, хто береже путь свій.
<p>18 Попереду погибелї йде гординя, а поперед упадку - надуте серце.
<p>19 Лучше з тихими духом смирятись, нїж з гордими здобич паювати.
<p>20 Хто веде дїло розумно, той знаходить щастє; блажен, хто в Господї надїю має.
<p>21 Розсудливим назвуть того, в кого мудре серце, та красномовність додасть ваги ученостї.
<p>22 Криниця жизняна - розум у розумних, а ученість безумних - дурощі.
<p>23 Серце в мудрого чинить язик його мудрим; воно й губам його в промові помагає.
<p>24 Приятна мова - се текучий мід із соту; солодкий він душі, і мов лїк для костей.
<p>25 Бувають путї, що здаються прості, та конець їх - дорога до смертї.
<p>26 Працюючий працює для себе, бо примушує рот його до того.
<p>27 Лукавий чоловік задумає лихо, й в устах у його - мов огонь жерущий.
<p>28 Зрадливий чоловік сїє незгоду, а доносчик і приятелїв розводить.
<p>29 Чоловік підступний ближнього з путя звертає, й веде його на лиху дорогу;
<p>30 Він жмурить очі, придумує зраду; закусує губи, - ось готове ледарство.
<p>31 Вінок величній - волоссє біле, коли знайдеся на праведній дорозї.
<p>32 Довготерпеливий дужший від силача; себе гамувати - се більш, нїж місто звоювати.
<p>33 У полу кидається жереб, та випад його від - Господа.

<h4>Приповiстi 17
<p>1 Шматочок сухаря та мир до його далеко лучше, нїж хата, повна порізаного скоту, з сварнею.
<p>2 Слуга розумний старшує над безумним сином, і між братами він спадок роздїлить.
<p>3 У горнї й в огнї очищаєсь золото й срібло, Господь же витрібовує серця.
<p>4 На злющу мову лиш падлюка вважає; лукавий слухає зрадливого навчання.
<p>5 Хто вбогого поругає, той творця його зневажає; кого нещастє звеселяє, той не зістанеться безкарен.
<p>6 Вінець людей старих - сини синів, унуки, а слава дїтей - родичі їх.
<p>7 Дурному не личить поважная мова, тим меньше значньому уста неправдливі.
<p>8 Гостинець - се дорогий камінь у того, що вміє ним владати; куди нї обернесь, пощастить йому.
<p>9 Хто провину покриває - любови шукає, хто ж про неї все згадує - друга відвертає.
<p>10 Розумного докір більше діймає, нїж дурного сто вдарів.
<p>11 Хто бурить - у того тілько лихе на думцї; на його посланий буде ангел без милосердя.
<p>12 Лучше стрітити ведмедицю, що їй дїтей взято, нїж дурного з його дурнотою.
<p>13 Хто за добро платить злом, від того домівки не відойде зло.
<p>14 Почин до сварки - як прірва води; покинь же сварку, нїм ще розгорілась.
<p>15 Хто грішного правдить і правого винуватить, - оба вони гидота Господеві.
<p>16 Про що скарби в руках у дурня? щоб придбати собі мудрість, - на те в його нема ума.
<p>17 Друг любить про всяк час, і, як брат, зявиться він, коли спаде нещастє.
<p>18 Чоловік малоумний дає руку й ручиться за ближнього свого.
<p>19 Хто любить сварку, той любить і гріх; а хто надто високо піднімає ворота свої, шукає упадку.
<p>20 Підступне серце не знайде добра, й язик лукавий впадає в біду.
<p>21 Хто дурня зродив - то собі на горе; отець безумного не зазнає радощів.
<p>22 Веселе серце - як лїк, добродїйне, а дух сумовитий висушує й костї.
<p>23 Дарунки з пазухи бере безбожний, щоби скривити стежки правосуду.
<p>24 В розумного мудрість - перед очима, дурного ж очі - на концї землї її вбачають.
<p>25 Безумний син - отцю свойму гірка досада, ще гірше горе він матері своїй.
<p>26 Не гарно се, на правого вину спихати, як і бити* старшину за суд справедливий.
<p>27 Розумний - хто в словах здержливий, і мудрий той, в кого кров холодна.
<p>28 І дурень, як мовчить, здається бути мудрим, а як уста стулить, - навіть розважливим.

<h4>Приповiстi 18
<p>1 Своєвольний всього забагає; він устає проти всього, що каже розум.
<p>2 Дурний не любить знання, хиба тілько, щоб повеличатись дотепом.
<p>3 З безбожником приходить і погорда, а з безчесним - сором.
<p>4 Слова в устах мужа - глибокії води; з джерела мудростї - широкий потік.
<p>5 Вважати на особу безбожного - се дїло погане, тим паче, щоб праведного повалити на судї.
<p>6 Безумного уста вдаються у сварку, а його слова викликують бійку.
<p>7 Беспутнього язик - погибель для него, а уста його - се сїть на душу його.
<p>8 Нашептані слова - неначе лакітки, а все ж вони до дна у череві доходять.
<p>9 Недбалий в своїй роботї - се рідний брат розтратника.
<p>10 Імя Господнє - се кріпка тверджа; втече праведник у неї, і він безпечен.
<p>11 Багатому скарби здаються кріпким містом, він уважає їх за високі мури.
<p>12 Перед упадком гордуватїє серце в чоловіка, а перед славою - покора.
<p>13 Хто, не вислухавши, відповідає, той дурень і стид на його спадає.
<p>14 Дух в чоловіцї підпирає немочі його, а дух прибитий - хто може піддержати його?
<p>15 Розумного серце здобуває знаннє, й мудрих ухо, знай, про знаннє тілько дбає.
<p>16 Дарунок розширює чоловікові дорогу, ба й до панів великих його допускає.
<p>17 Первий в свойму спорі - правий, та приходить його противник, й перевірює справу.
<p>18 Жереб скінчить позиванку, він чинить розсуд і між панами.
<p>19 Розгнїваний брат - як утверджене місто, а звяга (з ним) - як засови в замку.
<p>20 Плодом уст чоловіка наповнюєсь черево його; що його уста зродять, тим він насичуєсь.
<p>21 Смерть і життє - в руцї язика, й хто любить його, їсти ме плоди його.
<p>22 Хто знайшов добру жону - знайшов добро й одержав ласку від Господа.
<p>23 Убогий, благаючи, говорить; багатий промовляє згорда.
<p>24 Хто хоче приятелїв мати, мусить і самий приязним бути; друг буває од брата прихильнїйший.

<h4>Приповiстi 19
<p>1 Убогий в своїй невинностї лучший, анїж багач із ложними устами, а до того дурний.
<p>2 Не добре душі без знання, й хто поквапний ногами, спіткнеться.
<p>3 Безумність чоловіка скривляє дорогу його, та ще й на Господа він серцем нарікає.
<p>4 Багацтво друзїв много прихиляє, а бідного й один покидає.
<p>5 Ложний сьвідок не уйде кари, й хто сплетає лжу, рятунку не знайде.
<p>6 Багацько тих, що, знай, шукають ласки в значних, і кожен друг тому, хто дає гостинцї.
<p>7 Убогого ненавидять і брати його, а надто кидають його (богаті) друзї; біжить за ними, щоб поговорити, та й те надармо.
<p>8 Хто розуму здобуває, любить свою душу; хто розважливий - находить добро.
<p>9 Ложний сьвідок покаран буде, й хто брехню сплїтав - погибне.
<p>10 Не личять дурневі роскоші, а ще меньше слузї - старшованнє над князями.
<p>11 Розвага чинить чоловіка повільним до гнїву, й слава для його - вирозумілість на проступки.
<p>12 Царський гнїв - як би рик лева, а його ласкавість - мов роса на зелень.
<p>13 Дурний син - гризота отцеві, а сварлива жінка - мов вода крізь кришу текуча.
<p>14 І дом і майно - спадщина по родителях, а розумная жона - від Господа.
<p>15 Лїнь наводить сонливість, і недбала душа терпіти ме голод.
<p>16 Хто заповідь певнить, береже свою душу, кому ж байдужні путї його, той погибне.
<p>17 Хто чинить добро вбогому, той Богу позичає, і він нагородить йому добродїйство його.
<p>18 Карай твого сина, покіль є надїя, й не трівожся криком його.
<p>19 Гнївливий нехай прийме кару, бо як пощадиш його, то доведеться тобі ще не раз карати його.
<p>20 Слухай поради, й приймай докори, щоб через те опісля статись тобі мудрим.
<p>21 Багацько задумів у серцї чоловіка, та станеться те, що призначив Господь.
<p>22 Радість чоловікові, що любить добро чинити, а вбогий чоловік лучший, як льживий.
<p>23 Господень страх веде до жизнї, й хто має його, все буде довольний, та й зло не досягне його.
<p>24 Лїнивий спускає руку свою по чашу, та тяжко йому донести її до рота.
<p>25 Скараєш зрадливого, то й неук стане осторожним; скартаєш розумного - він ще порозумнїє.
<p>26 Хто батька нехтує й матїр проганяє, - той син ледачий й безчесний.
<p>27 Не слухай, мій сину, підшептів, доводячих до відвернення від слів розумних.
<p>28 Лукавий сьвідок глузує з суду; уста беззаконних пожирають неправду.
<p>29 На зрадливих готові суди, а на тїло безумних - удари.

<h4>Приповiстi 20
<p>1 Вино - зрадник; напитки - буйність; хто на них надиться - безумний.
<p>2 Царська грізьба - як би рик левин; хто його до гнїву будить, шкодить собі самому.
<p>3 Хто сварку залишує, той честь здобуває; кожен дурень до сварки горячиться.
<p>4 Лїнивий в осени не оре й не скородить; розглядаєсь лїтом - аж нема нїчого.
<p>5 В серцї людськім задуми - мов вода глибока, та чоловік розумний вичерпає її.
<p>6 Многих людей величають милосерними, та правдивого чоловіка хто находить?
<p>7 Праведник ходить в своїй невинностї: щасливі й дїти його послї його.
<p>8 Коли царь самий на судейському престолї засїдає, то й все ледаче очима своїми розганяє.
<p>9 Хто може сказати: Серце я очистив, - я чистий від гріха мого?
<p>10 Не однакова вага, не однака міра, одно і друге - гидота Господеві.
<p>11 Можна вже хлопя пізнати з того, чим занимається, чи праві і чисті будуть учинки його.
<p>12 Ухо, що чує, й око, що бачить - одно й друге сотворив Господь.
<p>13 Не люби спати, щоб не дознав злиднїв; май отворені очі, й будеш наїден хлїбом.
<p>14 Не добре! пусте! гудить, хто купує, а як одійде, - хвалиться.
<p>15 Буває много золота й перел, та найдорожша знадоба - уста розумні.
<p>16 Бери одежину його, бо він ручавсь за чужого; за приблуду бери від його заліг!
<p>17 Солодкий зразу чоловікові хлїб, неправдою нажитий, та й на впослї в його ротї піску повно буде,
<p>18 Задуми вдаються аж по добрій радї, а по радї ще далї воюйся.
<p>19 Хто переносить і відкриває тайни, та рот широко отвирає, з тим не братайся.
<p>20 Хто лихословить отцеві й матері своїй, того сьвічник погасне в глухій темряві.
<p>21 Майно, зразу скоро набуте, не буде опісля благословенне.
<p>22 Не говори: "За зло я самий віддам"; полиши се Господеві, - він охоронить тебе.
<p>23 Гидота Господу вага лукава, та й невірна міра - йому противна.
<p>24 Всї ступнї людські Господь справляє; чоловікові ж - як узнати дорогу свою?
<p>25 Се сїть людинї - сквапно обіт складати, а послї обіту - роздумовати.
<p>26 Мудрий царь вивіє безбожних, а потім колесом своїм по них покотить.
<p>27 Господень сьвічник - се дух чоловічий, що вивідує всї глибини серця.
<p>28 Любов і правда царя оберегають, престола він свого любовю підпирає.
<p>29 Слова молодих - їх сила, а окраса старих - їх сивий волос.
<p>30 Рани від побоїв - се лїк проти зла, та й удари, що доходять аж до самої утроби.

<h4>Приповiстi 21
<p>1 В руках у Господа цареве серце; як розтоки води, він їх, куди захоче, справляє.
<p>2 В очах у людини путь її здається шляхом правим, Господь же на вазї всяке серце важить.
<p>3 Як хто чинить правду й правий суд, се подобаєсь Господу більше, нїж жертва.
<p>4 Дивитись на людей високом згорда оком і серцем надутим - се гріх.
<p>5 Гадки трудящого змагають до багацтва, а хто поквапний, терпить недостачу.
<p>6 Надбане добро язиком льживим - се проминаючий подих, се погибельні сїти.
<p>7 Насильство злюк лихих саме їх погубляє, вони зареклись, не хоронити справедливість.
<p>8 Дорога в грішника крива, а хто чистий, того поступки праві.
<p>9 На криші в кутку далеко лучше жити, анїж із жінкою сварливою в сьвітлицї.
<p>10 Безбожного душа бажає зла; не найде змилування в очах його навіть приятель його.
<p>11 Як карають зрадливого, то й неук зрозумнїє, а як розумного навчають, він приймає науку.
<p>12 Праведний назирає дом безбожного, як безбожні попадають в нещастє.
<p>13 Хто чує крик і плач убогого байдужно, той сам кричати ме, й вислуханий не буде.
<p>14 Гостинець, тайкома даний, гасить гнїв, і дар у пазуху - велику досаду.
<p>15 Правий суд - се радість праведному, а страх лиходїєві.
<p>16 Чоловік, що зійшов з путя розумного, між мертвими опиниться.
<p>17 Хто любить веселощі, той збіднїє, а хто вино й товщ - тому не збогатїти.
<p>18 Викупом буває за праведного безбожний, й за правого - лукавий.
<p>19 В пустинї одиноко відраднїйще жити, нїж із сварливою жоною й сердитою.
<p>20 В господї мудрого - омаста й достатки, яких забажає, а дурний чоловік все те прогайнує.
<p>21 Хто справедливий і милосерний, знайде той життє, правду і повагу.
<p>22 Мудрий здобуває місто хоробрих, і валить твердинї, що на них вповали.
<p>23 Хто стереже уста свої й язик свій, той од біди життє охороняє.
<p>24 Надутий лиходїй - без'умом зовуть його - порпаєсь в попелї гординї.
<p>25 Жаданнє лїнивого вбє його, бо приложити рук не хоче нї до чого;
<p>26 Що дня його кортить їда, а праведний дає, не жалує нїчого.
<p>27 Гидота Господу безбожників жертва, а надто, як її в лукавстві приносять.
<p>28 Ложний сьвідок погибне, а чоловік, що говорить те, що знає, буде все говорити правду.
<p>29 Чоловік безбожний не має стиду в лицї свойму, людина ж праведна путя свого не скривить.
<p>30 Нема премудростї, нї розуму, нї ради в того, хто противен Господеві.
<p>31 Коня готують на день бою, та побіда - від Господа.

<h4>Приповiстi 22
<p>1 Добре ймя лїпше над велике багацтво, й добра слава дорожша над золото й срібло.
<p>2 Богач і бідний стрічаються все з собою; того й сього создав Господь однако.
<p>3 Заздалегідь біди розумний стережеться, простак іде собі байдужен, і бідує.
<p>4 За покорою йде страх Господень, багацтво й честь і життє.
<p>5 Тернина та сїлки лукавому по стежцї, а хто береже душу, держись од них далеко.
<p>6 Настав на добру путь малого, - а й старим він не зверне з неї.
<p>7 Над злиденним багач панує, хто в кого у довгу, в того він в неволї.
<p>8 Хто посїє неправду, буде жати біду, й палиця гнїву його зникне.
<p>9 Милосердний буде благословенний, бо спомагає вбогого хлїбом своїм.
<p>10 Прожени геть зрадливого, а пійде з ним незгода, й зникнуть сварня й бійка.
<p>11 Хто серцем чистий, в того й уста щирі; тому й сам царь другом.
<p>12 Очі Господнї мають знаннє всього, а слова проступника він в нїщо обертає.
<p>13 Лїнивий каже: "Он лев на улицї! серед майдану вбють мене!"
<p>14 Блудничині уста - глибока яма, той впаде туди, на кого Господь прогнїваєсь.
<p>15 Дурнота впилась молодикові в серце, та навчаюча лозина прожене її від його.
<p>16 Хто кривдить убогого, щоб умножити своє багацтво, той віддасть ще багатшому, й збіднїє.
<p>17 Прихили ухо твоє до слів премудрого, й оберни серце твоє до знання мого;
<p>18 Бо втїха тобі буде, коли ховати меш їх в серцї в тебе, та коли вони будуть і в устах твоїх.
<p>19 Про те, щоб уповав на Господа, я оце й навчаю тебе, а ти міркуй собі.
<p>20 Чи я ж бо не писав тобі нераз - подаючи ради й науки,
<p>21 Щоб навчити тебе слів чистої правди, щоб умів переказати слова правди тим, що тебе (по неї) послали?
<p>22 Не граб убогого за те, що він убогий, і не тїсни злиденного в воротах*, -
<p>23 Господь бо в справі їх вступиться за ними, і вирве у грабителїв душі їх.
<p>24 З гнївливим не дружись, і з сердитим не кумайсь,
<p>25 Щоб не привик і сам їх стежками ходити та й не надїв петлї на душу свою.
<p>26 Так не чини, як ті що ручаться, і чужі довги беруть на себе;
<p>27 Бо, як не буде чим у тебе заплатити, то про що доводити себе до того, щоб забрали постїль твою з під тебе?
<p>28 Не пересувай межі давнезної, що провели батьки твої.
<p>29 Бачив ти коли чоловіка зручного в справах своїх? Такий буде перед царями стояти, а не простим служити.

<h4>Приповiстi 23
<p>1 Коли засядеш їсти з князем укупі, то вважай добре, як стоїть перед тобою страва;
<p>2 Вложи собі хоч би ножа в горло, коли ти надто ласий.
<p>3 На ласощі його не надься: се оманлива страва.
<p>4 В достатки не силкуйсь великі вбиватись; залиши такі гадки твої.
<p>5 Подивишся на них, а їх уже й немає; багацтво бо собі, мов крила, поробить, та, немов орел, ід небу полине.
<p>6 Не їж страви у скупаря зависного й не надься на ласощі його;
<p>7 Бо які нещирі мисли в його, такий і він: "Іж і пий!" - припрошує він, а серце його не при тобі.
<p>8 Шматок, що з'їв, рад будеш вернути, й добрі слова твої ти надармо втратиш.
<p>9 При дурневі не говори, він бо знехтує розумні речі твої.
<p>10 Давньої межі не пересувай й не вривайся в сирітське поле,
<p>11 Заступник бо в них сильний; він вмішається в справу їх проти тебе.
<p>12 Прихили серце твоє до науки, й уши твої - до слів розумних.
<p>13 Некараним твого хлопця не лишай; як укараєш його лозиною - він не вмре;
<p>14 Ти покараєш його лозиною й врятуєш душу його од преисподньої.
<p>15 Мій сину! коли серце в тебе буде мудре, то й моє серце буде радїти;
<p>16 Ба й все внутро моє буде веселитись, коли уста твої говорити муть право.
<p>17 Не завидуй в серцї ледачим; нехай по всяк день перебуває воно в страсї Господнїм;
<p>18 Бо є будущина, й надїя твоя не буде марна.
<p>19 Слухай, сину мій, і будь мудрим, та справляй серце твоє на дорогу праву.
<p>20 Не бувай між тими, що впиваються вином, анї між тими, що переїдаються мясивом, -
<p>21 Пяницї бо й немірні з'убожіють, а довге їх спаннє вбере їх у лахи.
<p>22 Слухняним батьку будь, що від него родився, не нехтуй неньки, хоч вона буде вже й старенька.
<p>23 Купуй правду, й не збувай мудростї, науки й розуму нї за які достатки.
<p>24 Отець праведного веселиться, і хто мудрого вродив, радується ним.
<p>25 Нехай же радїє й твій отець, і ненька, що тебе зродила, нехай веселиться.
<p>26 Оддай менї твоє, мій сину, серце, а путь мою нехай твої стережуть очі.
<p>27 Блудниця - се глибока пропасть; тїсний колодїзь - чужая жінка;
<p>28 Мов харцизяка, вона засїдає, й намножує між людьми переступників.
<p>29 У кого зойки? у кого стогін? у кого сварка? у кого горе? хто ранить без причини? в кого червоні очі?
<p>30 У тих, що при винї седять довго, у тих, що в напитках дошукуються аж гущі-приправи.
<p>31 Не призирайся вину, як у кубку грає, як гарно сьвітиться й легко осїдає!
<p>32 Опісля воно укусить, як гадюка, мов гаспид-василиск, отрути впустить.
<p>33 Очима будеш ти на жен чужих дивитись, і серце в тебе розворотне промовить,
<p>34 І будеш ти, як той, що дремле серед моря, мов той, що в горі спить на щоглї;
<p>35 Били, мовляв, мене, а мене не болїло, товкли мене, я ж того не чув; як розбуркаюсь, то знов почну того ж шукати.

<h4>Приповiстi 24
<p>1 Нехай тебе до злих людей не пориває, анї бажай товаришувати з ними,
<p>2 Бо в серцї в них насильство, а уста їх говорять лихе.
<p>3 Мудрістю уладжуєсь дім, і розумом скріпляєсь,
<p>4 Знаннє же сповняє внутро його всяким дорогим і прекрасним майном.
<p>5 Мудрий чоловік потужен, і розум піддержує силу в чоловіка.
<p>6 Тим то й війну веди з розвагою, а добрий конець буде, як буде доволї нарад.
<p>7 Про дурного мудрість - річ надто висока, й в брамі* нї пари він із уст не пустить.
<p>8 Хто задумає заподїяти лихо, того й лиходїєм називають.
<p>9 Помисл дурноти - гріх; зрадник - людям гидота.
<p>10 Коли ти в бідї показавсь безсилком, то бідна сила в тебе.
<p>11 Рятуй тих, що їх на смерть ведуть, а тих, що їх засуджено на страченнє - чи ж покинеш їх?
<p>12 Скажеш може: Ми про се не знали! Та, може, й той не знає, що вивідує серця? Той, що дивиться тобі в душу, той се знає, й відплатить чоловікові по вчинках його.
<p>13 Їж, сину мій, мед, бо він смачний, й крижку, бо солодка вона піднебенню:
<p>14 Оттаке й спізнаннє мудростї для душі твоєї. Як ти вже знайшов її, то й придбав будущину ти, й надїя твоя не даремна.
<p>15 Безбожний! не задумуй лиха на домівку праведного, й не пустош місця спокою його,
<p>16 Бо праведний впаде сїм раз - і встане, безбожні же впадуть у погибель.
<p>17 Як ворог твій впаде, не радуйсь, і не веселись у серцї, як він спотикнеться;
<p>18 А то побачить Господь і невгодно буде воно йому, й одверне гнїв свій від його.
<p>19 Не сердься на лиходїїв, і не завидуй безбожним,
<p>20 Бо лихого будущина пропаща, а сьвітильник безбожних загасне.
<p>21 Мій сину! Господа й царя твого страхайся; з ворохобниками не товаришуй,
<p>22 Бо нагло прийде погибель від них, - і біду від обох - хто її наперед узнає?
<p>23 Сказано ще й се мудрими: Вважати в судї на особу - се погано.
<p>24 Хто винуватому скаже: "Ти невинен", того клясти ме люд, того зненавидить народ;
<p>25 Хто ж викаже його вину, тих будуть любити й благословити.
<p>26 Хто відказує по правдї, наче в уста цїлує.
<p>27 Упорай перш твої поза домом справи, упорай перш усе на твойму полі, а тодї вже й в твоїй домівцї розпоряджуй.
<p>28 Не будь льживим на ближнього твого сьвідком; чого ж бо тобі оманювати устами твоїми?
<p>29 Не говори: Як він менї вчинив, так само й я йому вчиню: відплачу чоловікові по вчинкам його.
<p>30 Йшов я раз попри поле чоловіка лїнивого, й уз виноградний сад чоловіка скупоумного:
<p>31 Дивлюсь - терниною все позаростало, земля кругом кропивою окрилась, а камінна огорожа розвалилась.
<p>32 Споглянув я й взяв се до серця, споглянув та й навчивсь такій пересторозї:
<p>33 Не довго будеш спати, не довго дрімати; не довго - згорнувши руки, полежиш, -
<p>34 Аж ось прийде, мов прихожий, вбожество твоє, й нужда твоя - мов чоловік оружний.

<h4>Приповiстi 25
<p>1 І се теж приповістки Соломонові, що їх позбірали вчені мужі Езекії, царя Юдейського:
<p>2 Господня слава в тому, щоб справи в тайнї скривати, а честь царів - розвідувати дїло.
<p>3 Як неба висота й землї глибина, так серце у царів - невідоме.
<p>4 Віддїли жужелицю від срібла, а вийде у срібленника (чистий) посуд:
<p>5 Віддали од царя неправедника, а правдою престол його стояти буде.
<p>6 Не величайсь перед царем і на місцї для князїв не становись;
<p>7 Бо красше, коли тобі скажуть: "Ходи сюди висше", анїж би тебе понижено перед значним, що його вбачали очі твої.
<p>8 Судитись не хапайсь, бо що робити будеш, як вкінцї супротивник твій засоромить тебе?
<p>9 Судися з противником твоїм, але тайни його не зраджуй,
<p>10 Щоб хто не насьміявсь із тебе, се почувши, а тодї неслава твоя все буде на тобі.
<p>11 Як золоті яблочка на прозорій срібній тарілцї, так слово, сказане до ладу.
<p>12 Як перстень золотий, й дорога прикраса, так мудрий докірник уважному уху.
<p>13 Чим у жнива снїжна прохолода, тим є вірний посланець тому, хто його послав; він приносить відраду душі свого пана.
<p>14 Як хмари й вітри без дощу, так чоловік, що голосно говорить про дарунки, яких не дає.
<p>15 Лагідність прихиляє ласку вельможних, і мягкий язик ломить тверду кістку.
<p>16 Коли знайшов ти мед, так їж до схочу, та гляди, щоб з переситу не довелось, його вернути.
<p>17 Не вельми то вчащай до дому твого друга, а то переситиш його й станеш ненавистним.
<p>18 Що молот і меч та гострая стріла, те чоловік, що ложно сьвідчить на ближнього свого.
<p>19 Що зуб спорохнїлий та нога болюча, те саме надїя на невірного в день нужди.
<p>20 Роздягти в день холодний, й налити оцту в рану, - все одно, що сьпівати піснї зжуреному серцю.
<p>21 Голоден ворог твій, ти хлїбом нагодуй; а хоче пити він, подай води напитись;
<p>22 Тим бо збереш жарюче углє на голову йому, й Господь се нагородить тобі.
<p>23 Північний вітер дощ наганяє, а потайний язик сердиті лиця робить.
<p>24 Лїпше жити в кутку на крівлї, нїж з жоною сварливою у широкій хатї.
<p>25 Як прихолодная вода душї у згазї, так добра звістка з далекої країни.
<p>26 Як скаломучений колодїзь чи криниця, так правий, що тремтить перед безбожним.
<p>27 Як нездорово їсти надто много меду, так добуватись слави - не є славою.
<p>28 Що місто отворене й без муру, те - чоловік, що не панує над духом своїм у мові.

<h4>Приповiстi 26
<p>1 Як лїтом снїг, а в жнива дощ, так дурневі почесть не лицює.
<p>2 Як пурхне горобець і ластівка полине, так і незаслужене прокляттє прогуде.
<p>3 Як пуга на коня, як на осла лозина, так на дурних ломака.
<p>4 Не відказуй безумному по дурному, щоб не стався похожим на його.
<p>5 Не відказуй безумному по дурощам його, щоб він не вважав себе мудрим ув очах своїх.
<p>6 Той ноги сам собі підрізує на свою муку, хто розпорядок свій дає через дурного.
<p>7 Як ноги в кривого підоймаються не рівно, так само й приповість в устах безумних.
<p>8 Що камінь дорогий укладати в пращу, те саме - дурневі віддати шану.
<p>9 Що в пяного в руцї колючая тернина, - те приповість ув устах дурного.
<p>10 Розумний господарь усячину сам робить, дурний наймає всїх, кого де нї зустріне.
<p>11 Як пес вертаєсь до блювотини своєї, так дурний повторяє дурощі свої.
<p>12 Бачив ти чоловіка, що себе за мудрого має? На дурного більш надїї, анїж на такого.
<p>13 Лїнивий каже: "Лев на дорозї! лев на царинї!"
<p>14 Як двері обертаються все на своїх завісах, так легун - на свойму ложі.
<p>15 Лїнивий спускає руку свою в миску, та тяжко йому донести її до рота.
<p>16 Легун здається сам собі мудрійшим за семеро, що в лад, подумавши, відповідають.
<p>17 Ловить той пса за уші, хто, переходячи мимо, вдається в сварку других.
<p>18 Як той, хто з засїдки мече огонь, стріли й смерть,
<p>19 Так і чоловік, що зрадливо шкодить ближньому свому, а потім каже: "Я тільки жартував!"
<p>20 Як дров не підкладай, огонь потухне хутко: На ухо не шепчи, - втихне ворожнета.
<p>21 Як уголь про жар, а дерево про огонь, так і сварливий про те, щоб роздувати сварку.
<p>22 Слова підшепника - як ласощі, й вони ввіходять в черево глибоко.
<p>23 Що глиняна посудина, обтягнена нечистим сріблом, те саме бутні уста й злобнеє серце.
<p>24 Устами ворог придобряєсь, а в серцї зраду він голубить.
<p>25 Не вір йому, як він ласкавенько говорить, бо сїм гидот седить у його серцї.
<p>26 Хоч ненависть він тайно ховає, то відкриєсь злоба його серед громади.
<p>27 Хто яму вириє, сам упаде в неї, а хто котить каменя в гору, до того він і вернесь.
<p>28 Зрадливий язик ненавидить тих, кого він ранить, і лестючі слова погибель готують.

<h4>Приповiстi 27
<p>1 Не хвались завтрішним днем, не знаєш бо, що той день уродить.
<p>2 Нехай вихвалює тебе хто другий, а не твої уста, - чужий, а не твій язик.
<p>3 Важке каміннє, а пісок так само, та гнїв дурного обоє переважить.
<p>4 Жорстокий гнїв, палка і лютість, та проти ревностї хто встояти зможе?
<p>5 Докір явний багато лїпший, анїж укрита любов.
<p>6 Лїпші щирі догани від люблячого, анїж зрадливі поцїлуї від того, що ненавидить.
<p>7 Хто ситий, наступить і на крижку з медом, а голодній душі й гірке - солодке.
<p>8 Як пташка, що гнїздо покине, так само й чоловік, що місце своє покинув.
<p>9 Мастї й пахощі радують серце: такий же й друг солодкий, що з серця раду удїляє.
<p>10 Не покидай свого, нї батькового друга, і в братів дом не йди в лиху твою годину: Лїпший сусїд близький, анїж брат далеко.
<p>11 Розумен будь, сину, втїшай моє серце, щоб знав я, що менї злоріцї відказати.
<p>12 Розважливий бачить лихо й ховається, а недосьвідні простаки гонять вперед, і в біду попадають.
<p>13 Бери з нього платтє, він бо за чужого ручався, й за стороннього бери застав у нього!
<p>14 Хто з ранку раннього товариша, знай, хвалить, про того думають, що се його він судить.
<p>15 Безнастанне капаннє з криші у негоду, а жінка сварлива - вони одно;
<p>16 Хто хоче здержати її, той намагаєсь з'упинити вітра, та сховати в руцї оливу, що дає знати про себе.
<p>17 Як залїзо гострить залїзо, так гострить чоловік зір друга свого.
<p>18 Хто стереже свою фиґовину, той їсти ме фиґи з неї, а хто береже добра пана свого, той у добрій славі буде.
<p>19 Як у водї лице відбиваєсь до лиця, так само й серце чоловіче - до чоловіка,
<p>20 Ненаситня безодня й пекло, - оттак неситі й очі людські.
<p>21 Що огонь про срібло, про золото ж піч те про людину уста, що хвалять її.
<p>22 Товчи безумного так як зерно у ступі, - не вилущиш його з дурноти його.
<p>23 Назирай пильно за скотом твоїм і май стараннє про череду твою;
<p>24 Добуток бо не на віки, бо й власть - чи ж вона переходить із роду в рід?
<p>25 Показується трава, виказуєсь зелень, та й збирають по горах сїна.
<p>26 Ягнята дають тобі одежу, козли - за що купити поле.
<p>27 Доволї молока козиного на їжу тобі, на їжу родинї твоїй, та й на прожиток челядї твоїй.

<h4>Приповiстi 28
<p>1 Безбожник втїкає й тодї, як нїхто за ним не жене, а праведник сьміливий як лев.
<p>2 Коли край одступить від закону, тодї в йому много старших, а з одним розумним і тямущим мужом - він довговічен.
<p>3 Убогий чоловік, що вбогих оббирає, - се ливень проливний, що хлїб на нивах змиває.
<p>4 Відступники від закону безбожних вихваляють, а ті що певнять закон, - гнїв на них мають.
<p>5 Ледачі люде не розуміють правди; хто вірен Господу, такий на все розумен.
<p>6 Лучший той злиденник, що непорочен ходить, нїж багатир, що кривими путьми ступає.
<p>7 Додержуєш закон, - розумний син ти в батька, з ледачими дружиш, - отця твого соромиш.
<p>8 Хто маєтки свої намножує лихвами, збірає про того, хто помагає вбогим.
<p>9 Хто ухо відхиляє, щоб не слухать закону, того й молитва - хиба лиш гидота.
<p>10 Хто праведних звів на беззаконну стежку, сам упаде в свою яму, а невинним таки добре буде.
<p>11 Чоловік багатий - мудрий в очах своїх, та злиденник розумний його осоромить.
<p>12 Як праведні веселяться, то й велика радість, як же в гору ростуть безбожні, ховаються люде.
<p>13 Хто прикриває гріхи свої, не зазнає щастя, а хто признається й їх покине, той ласки доступить.
<p>14 Щасливий чоловік, що все в страсї ходить; хто ж серце запече, у біду попаде.
<p>15 Як лев рикаючий й ведмідь голодний, так пан безбожний убогій людинї.
<p>16 Нерозумний володїтель тїснить людей многих, хто ж користї не любить, - життє продовжає.
<p>17 Чоловік, що привинивсь проливом людської крови, - хоч би втїкав і в могилу, нїхто його не здержить.
<p>18 Хто ходить в невинностї, не дознає шкоди, хто ж ступає путьми кривими, - на одній з них впаде.
<p>19 Хто паше свою землю, мати ме що їсти, хто ж любуєсь у неробстві, глодати ме злиднї.
<p>20 Вірний чоловік - богатий на спасибі, хто ж рад борзо збогатитись, той не уйде кари.
<p>21 Не добре, в судї вважати на особу; такий чоловік й за окраєць хлїба одступить від правди.
<p>22 Завидливий наздогін біжить за багацтвом, і не в догад йому, що здогонить злиднї.
<p>23 Хто другому дорікає, здобуде з часом більше ласки, як той, що лестить язиком.
<p>24 Хто в батька-матері вкраде, та й каже: "се не гріх", - той товариш рабівника.
<p>25 Надутий розпалює сварку, хто ж надїєсь на Господа, - добро йому буде.
<p>26 Хто лиш на себе вповає, той безумен, а хто ходить у мудростї - спасеться від злого.
<p>27 Хто вбогому дає, не знати ме нужди, хто ж одвертає очі свої од його, - того проклинають.
<p>28 Як безбожні йдуть у гору, - ховаються люде; як же вони упадають, - праведник більшає.

<h4>Приповiстi 29
<p>1 Коли чоловіка картають, а він все таки тугошийий, то й буде розбитий, й не буде йому лїку.
<p>2 Як много праведних, - люде веселяться; як запанують же ледачі, тодї народ стогне.
<p>3 Хто любить мудрість, той отцеві втїха, хто ж з блудницями живе, той майно марнує.
<p>4 Правосуд царя скріпляє країну, хто ж бажає подарунків, - пустошить її.
<p>5 Хто леститься другу свому, стелить сїтї під ноги йому.
<p>6 В грісї в ледачого - сїть про його, а праведний - все веселий і радуєсь.
<p>7 Праведний щиро вникає у справу бідних, безбожний не розбірає справи.
<p>8 Люде розворотні ворохоблять місто, мудрі ж неспокій втихомиряють.
<p>9 Як мудрий із дурним заведе рахубу, то, чи гнїваєсь, чи сьміється, - не має спокою.
<p>10 Безвинного не люблять душогубцї, а праведні журяться про життє його.
<p>11 Дурний усю свою досаду виливає, а мудрий здержує її.
<p>12 Як любо панові слухати неправди, то й всї слуги в його ледачі.
<p>13 І бідні й деруни помішані з собою, та обох їх очам дає Господь сьвітло.
<p>14 Коли вбогих царь по правдї судить, то престол його на все утвердиться.
<p>15 Лоза й огроза - вони дають мудрість; та син, лишений на волю, соромить матїр.
<p>16 Як множаться безбожні люде, множиться й беззаконність, та праведні побачять їх погибель.
<p>17 Карай твого сина, а дасть спокій тобі, й принесе радість серцю твойму.
<p>18 Як нїкому, (Божу) обявляти правду, ійде народ в розтеч; щаслив лиш той, хто додержує закону.
<p>19 Словами годї раба навчити; хоч він їх і чує, та що ж не слухає.
<p>20 Чи бачив ти чоловіка, прудкого до мови? - на дурного більш надїї анїж на його.
<p>21 Коли слуга з малку в розкошах зростає, схоче він опісля зробитись сином.
<p>22 Чоловік гнївливий розводить сварку, та й палкий не трохи грішить.
<p>23 Гординя веде чоловіка в погорду, а покірний духом наживає честї.
<p>24 Хто з злодїєм дїливсь, ненавидить свою душу; він чує закляттє*, та не виявляє.
<p>25 Хто боїться людей, той в біду попаде; хто ж боїться Господа, буде безпечен.
<p>26 Многі шукають ласки в володарів (земних), та долею людською - володїє Господь.
<p>27 Гидота праведним - чоловік ледачий, безбожнику ж гидота - хто ходить правою дорогою.

<h4>Приповiстi 30
<p>1 Се слова Агура, сина Якейового, - слова вдуновені, що сказав їх сей чоловік Ітіїлові й Укалові:
<p>2 Справдї, я більший невіжа, нїж хто небудь зміж людей, і мудростї людської нема в менї;
<p>3 Я премудростї не вивчивсь, і знання сьвятих я не маю.
<p>4 Хто взійшов на небо, й зійшов із неба? Хто вітри стулив у кулацї в себе? Хто, мов в одежину, повгортав води (надземні)? Хто поставив всї земні гряницї? Яке імя йому? Яке імя синові його? Хиба ти се знаєш?
<p>5 Всяке слово в Бога - чисте; він - охорона вповаючим на його.
<p>6 Не додавай нїчого до слів його, щоб він не доказав тобі твоєї неправди.
<p>7 Двох речей прошу я в тебе, не відкажи менї, покіль я умру:
<p>8 Марноту й неправду держи далеко від мене; нї злиднїв нї багацтва не давай менї, а живи тілько щоденним хлїбом,
<p>9 Щоб я, не голоден, не відрікся тебе, кажучи: Хто менї Господь? а в злиднях не став красти, а відтак не призивав імя Бога мого марно.
<p>10 Не прискаржуй злобно раба перед його паном, щоб той не прокляв тебе, й ти не провинився.
<p>11 Є такі, що проклинають і рідного батька; є, що не благословляють і рідної неньки.
<p>12 Є такі, що в себе в очах чистими здаються, хоч вони не вмиті з поганї своєї.
<p>13 Є такі, що в гору глядять очима, геть то піднімають повіки свої.
<p>14 Є такі, що в них зуби, як мечі, а челюстї - ножі, щоб убогих пожирати і злиденних їсти.
<p>15 Ненаситність дві дочки має: "давай, давай!" А навіть - три ненаситні, ба й четверта не скаже: годї!
<p>16 Преисподня та й утроба неплодна: пісковина, що води несита, земля, що поливаннєм, та огонь, що не скаже: годї!
<p>17 Око, що поругає батька й не знає покори перед матїррю, нехай виклюють ворони на ріцї й вижруть орлята.
<p>18 Троє річей дивовижних на сьвітї про мене, ба чотирох я не розумію;
<p>19 Шлях в орла під небесами; дорога гадини на скелї; дорога корабля на морі, й дороги мужчини до дївчини.
<p>20 Та й у перелюбницї стежка такова ж: вдовольнилась, обтерла рот собі, та й каже: Я ж нїчого поганого не зробила!
<p>21 Під трома земля трясеться, ба чотирьох здержати не може:
<p>22 Раба, що зацарює; безглуздого, як пожитку має доволї,
<p>23 Плюгаву женщину, коли заміж вийде, і служебку, як займе місце господинї своєї.
<p>24 А ось чотирі малі на землї, що мудрійші над мудрих;
<p>25 Мурашки, - народ слабонький, а лїтом наготовлюють запаси собі;
<p>26 Миші, - народ слабосилок, а на скелях хати собі будують;
<p>27 В сарани царя немає, а вся вона, мов військо, полками виходить;
<p>28 Павук лапками спираєсь, та він і в палатах у царя буває.
<p>29 А сї троє мають ходу стрійну, ба, четверо гордо виступають:
<p>30 Лев, - силач між зьвірами, нїкому не вступить; кінь і козел, та царь серед свого народу.
<p>31 Коли ти, загнавшись в лютостї, зробив безумство коли, та знов замислив недобре, то затули уста рукою;
<p>32 Бо, як збиваннє молока дає масло, а удар у ніс виводить кров, так і розбуджений гнїв виводить сварку.

<h4>Приповiстi 31
<p>1 Се слова царя Лемуїла; наука, яку дала йому мати його:
<p>2 Що ж, сину мій? що, дитино тїла мого? що, обітниць моїх ти сину?*
<p>3 Не оддавай жіноцтву сил твоїх, анї поступків твоїх тим погубницям царів.
<p>4 Не царям, Лемуїлю, не царям пити вино, не князям сикер попивати,
<p>5 Щоб вони, напившись, права не забули та й не покривили суду всїх людей убогих.
<p>6 Дайте сикеру бідоласї, й вина тим, що їх серце в горю;
<p>7 Нехай випє й свої забуде злиднї, та не думає все про свої страдання.
<p>8 Отверай уста за того, хто голосу нїде не має, та щоб сиріт боронити.
<p>9 Одверзай уста твої на правосуд та для справи бідного й нужденного.
<p>10 Хто знайде жінку честиву? цїна їй перел дорожша;
<p>11 Серце мужове певне її, й не малий з неї прибуток;
<p>12 Платить вона добром йому, а нїколи злом, покіль віку її.
<p>13 Дбає про лен та вовну, й охочо працює власними руками.
<p>14 Мов купецький корабель той, здобуває хлїб здалека.
<p>15 Встане вдосьвіта, домашнім роздасть їжу, а дївкам їх дїло.
<p>16 Схоче поля - є й на поле; з свого дорібку садить виноградник.
<p>17 Оперізуєсь силою й кріпить руки свої.
<p>18 Бачить, що праця чесна й добра, проте сьвітло в неї не гасне й пізної ночі.
<p>19 Простягає руки до прядки, а палцї її беруть веретено.
<p>20 Долоню свою розтулює бідному, подає руку нужденому.
<p>21 Не боїться, що ріднї студено буде; - вся семя має подвійну одежу.
<p>22 Робить вона собі коври; висон, пурпур - її одежа.
<p>23 Мужа її всяке знає; сидить він у воротях між громадськими мужами.
<p>24 Тче вона покривала й продає, а пояси доставляє купцям Финикийським.
<p>25 Трівкість і краса - одежа її, й весело глядить вона в будущину.
<p>26 Уста свої отвирає лиш на слова мудрі, на язицї в неї - лагідна наука.
<p>27 Пильно вона наглядає за порядком в домі, і не знає їсти хлїба - нїчо не робивши.
<p>28 Встають дїти, - її величають, і муж її всюди вихваляє:
<p>29 Много женщин честивих, - ти ж усїх перевисшила!
<p>30 Бо принада - річ непевна, пишна врода - річ минуща; богобоязлива ж жінка - от кого хвалити треба!
<p>31 Платїть же їй після того, що її надбали руки; славіть її у громадї за її учинки!

