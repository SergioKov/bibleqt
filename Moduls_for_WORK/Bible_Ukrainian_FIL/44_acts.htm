<h2></h2>
<h4>1</h4>
<p>1 Першу книгу я написав тобі, Феофіле, про все, що Ісус творив i чого вчив від початку
<p>2 до того дня, коли Він вознісся, давши через Святого Духа повеління апостолам, яких Він обрав
<p>3 і перед якими після страждань Своїх являв Себе живим з багатьма вірними доказами, протягом сорока днів являючись їм i говорячи про Царство Боже.
<p>4 I, зібравши їх, Він звелів їм: «Не відлучайтесь із Єрусалима, а чекайте обіцяного від Отця, про що ви чули від Мене,
<p>5 бо Iоан хрестив водою, а ви, через кілька днів після цього, будете охрещенi Духом Святим».
<p>6 Тому вони, зійшовшись, питали Його, кажучи: «Чи не в цей час, Господи, відновлюєш Ти царство Ізраїлеві?»
<p>7 Він же сказав їм: «Не ваша справа знати часи й строки, якi поклав Отець у Своїй владi,
<p>8 але ви приймете силу, коли зійде на вас Дух Святий; i будете Моїми свідками в Єрусалимі та по всій Юдеї й Самарії та аж до краю землі».
<p>9 Сказавши це, Він вознісся перед їхніми очима, i хмара взяла Його з очей їхніх.
<p>10 I коли вони дивилися на небо, під час вознесіння Його, раптом перед ними стали два мужі в білому одязі
<p>11 i сказали: «Мужі галилейськi, чого ви стоїте i дивитеся на небо? Цей Ісус, Який вознісся від вас на небо, прийде так само, як ви бачили Його, коли Він сходив на небо».
<p>12 Тоді вони повернулися до Єрусалима з гори, що зветься Елеон i знаходиться поблизу Єрусалима, на відстані суботньої путі.
<p>13 I, прийшовши, увійшли до світлиці, де й перебували: Петро та Яків, Iоан та Андрій, Филип та Фома, Варфоломій та Матфей, Яків Алфеїв та Симон Зилот, i Іуда, Яковів.
<p>14 Усі вони однодушно перебували у молитві й благанні, з деякими жінками i Марією, Матір’ю Ісуса, та з братами Його.
<p>15 У тi дні Петро, ставши посеред ученикiв,
<p>16 сказав [зібралося ж близько ста двадцяти чоловік]: «Мужi-браття! Належало статися тому, що у Писанні провістив Дух Святий устами Давидовими про Іуду, колишнього вождя тих, що взяли Ісуса;
<p>17 він був зарахований до нас i одержав жереб служіння цього;
<p>18 але придбав землю неправедною мздою i, коли звалився додолу, розпалося черево його i випали всі нутрощі його;
<p>19 i це стало відомо всім жителям Єрусалима, тому й земля та названа їхньою мовою «Акелдама́», тобто «Земля крови».
<p>20 У книзі ж Псалмів написано: «Нехай опустіє двір його, i нехай не буде пожильця у ньому; i гідність його нехай прийме інший».
<p>21 Отже, треба, щоб один із тих, котрі були з нами увесь час, коли перебував i ходив iз нами Господь Ісус,
<p>22 починаючи від хрещення Iоанового до того дня, коли Він вознісся від нас, був разом з нами свідком воскресіння Його».
<p>23 I поставили двох: Йосифа, званого Варсавою, якого прозвали Юстом, та Матфея.
<p>24 І, помолившись, сказали: «Ти, Господи, Серцезнавче всіх, покажи з цих двох одного, якого Ти обрав
<p>25 прийняти жереб цього служіння i апостольства, від якого відпав Іуда, щоб іти у своє місце».
<p>26 I кинули про них жереб, i впав жереб на Матфея, i зарахували його до одинадцятьох апостолів.
<h4>2</h4>
<p>1 Коли настав день П’ятдесятницi, усі вони були однодушно вкупі.
<p>2 I раптом зчинився шум з неба, ніби від сильного вітру, i наповнив увесь дім, де вони перебували.
<p>3 I з’явились їм розділені язики, мов вогненні, i спочили по одному на кожному з них.
<p>4 I сповнилися всі Духа Святого, i почали говорити іншими мовами, як Дух давав їм провіщати.
<p>5 У Єрусалимі ж перебували юдеї, люди побожні, з усякого народу під небесами.
<p>6 Коли зчинився цей шум, зібрався народ i схвилювався; бо кожний чув, що вони говорять його мовою.
<p>7 I всі були вражені i дивувалися, кажучи один до одного: «Чи не всі ці, якi говорять, галiлеяни?
<p>8 Як же ми чуємо кожен свою рідну мову, в якій народилися.
<p>9 Парфяни, i мідяни, i еламiти, i жителі Месопотамії, Юдеї i Каппадокiї, Понту та Асiї,
<p>10 Фригiї i Памфілії, Єгипту i країв Лівії, прилеглих до Киринеї, i захожі з Риму, юдеї та прозелiти ,
<p>11 критяни й аравитяни, чуємо, що вони говорять нашими мовами про великі діла Божі?»
<p>12 I дивувалися всі i, не розуміючи, казали один одному: «Що це значить?»
<p>13 А iншi, глузуючи, говорили: «Вони напилися вина».
<p>14 Петро ж, ставши з одинадцятьма, підвищив голос свій i промовив до них: «Мужі юдейські i всі жителі Єрусалима! Нехай це буде відомо вам, i вислухайте слова мої:
<p>15 вони не п’янi, як ви думаєте, бо зараз третя година дня;
<p>16 але це те, що провіщав пророк Iоїль:
<p>17 «І буде в останні дні, говорить Господь, — виллю Я від Духа Мого на всяку плоть; i будуть пророкувати сини ваші й дочки ваші, i юнаки вашi видiння бачитимуть, i старцi вашi сновидiннями наставленi будуть.
<p>18 I на рабiв Моїх i на рабинь Моїх у тi днi виллю вiд Духа Мого, i будуть пророкувати.
<p>19 I покажу чудеса вгорi на небi i знамення внизу на землi, кров i вогонь i курiння диму.
<p>20 Сонце перетвориться на темряву i мiсяць на кров, перш нiж прийде день Господнiй, великий i славний.
<p>21 I буде: усякий, хто прикличе iм’я Господнє, спасеться».
<p>22 Мужi iзраїльськi! Вислухайте слова цi: Iсуса Hазорея, Мужа, засвiдченого вам вiд Бога силами й чудесами i знаменнями, якi Бог створив через Hього серед вас, як i самi знаєте,
<p>23 Його [Ісуса] визначеного радою i передбаченням Божим виданого, ви взяли i, пригвоздивши руками беззаконних, убили;
<p>24 але Бог воскресив Його, розiрвавши пута смерти: тому що їй неможливо було втримати Його.
<p>25 Бо Давид говорить про Hього: «Я бачив Господа перед собою завжди, бо Вiн праворуч мене, щоб я не похитнувся.
<p>26 Вiд того зрадiло серце моє i звеселився язик мiй; навiть i плоть моя спочине в упованнi,
<p>27 бо Ти не залишиш душi моєї в пеклi i не даси святому Твоєму побачити тлiння.
<p>28 Ти дав менi пiзнати путь життя; Ти сповниш мене радiстю перед лицем Твоїм».
<p>29 Мужi-браття, нехай буде дозволено з дерзновенням сказати вам про праотця Давида, що вiн i помер i був похований, i гріб його у нас до цього дня.
<p>30 Будучи ж пророком i знаючи, що Бог з клятвою обiцяв йому вiд плоду стегон його воздвигнути Христа у плотi й посадити на престолi його,
<p>31 вiн, передбачивши, сказав про воскресіння Христове, що не залишиться душа Його у пеклi, i плоть Його не побачить тлiння.
<p>32 Цього Iсуса Бог воскресив, чого всi ми свiдки.
<p>33 Отже, Вiн, будучи вознесений десницею Божою i прийнявши вiд Отця обiтницю Святого Духа, дарував те, що ви нинi бачите i чуєте.
<p>34 Бо Давид не зiйшов на небеса; але сам говорить: «Сказав Господь Господевi моєму: сиди праворуч Мене,
<p>35 доки покладу ворогiв Твоїх до пiднiжжя нiг Твоїх».
<p>36 Отже, твердо знай, весь дім Ізраїлів, що Бог учинив Господом i Христом цього Iсуса, Якого ви розп’яли».
<p>37 Почувши це, вони зворушилися серцем i сказали Петровi та iншим апостолам: «Що нам робити, мужi-браття?»
<p>38 Петро ж сказав їм: «Покайтеся, i нехай охреститься кожен iз вас в iм’я Iсуса Христа на вiдпущення грiхiв; i приймете дар Святого Духа,
<p>39 бо вам належить обiтниця, i дiтям вашим, i всiм дальнiм, кого тiльки покличе Господь Бог наш.
<p>40 I iншими багатьма словами вiн свiдчив i умовляв, кажучи: «Спасайтеся вiд роду цього лукавого».
<p>41 Отже, тi, якi охоче прийняли слово його, охрестилися; i приєдналося того дня близько трьох тисяч душ.
<p>42 Вони ж постiйно перебували в ученнi апостолiв, i в єднаннi та переломленнi хлiба, i в молитвах.
<p>43 Був же у кожнiй душi страх; i багато чудес i знамень сталося через апостолiв у Єрусалимi.
<p>44 Усi ж вiруючi були разом i мали все спiльне.
<p>45 I продавали майно i всяку власнiсть, i дiлили мiж усiма, зважаючи на потребу кожного.
<p>46 I щодня однодушно перебували у храмi i, переломлюючи по домах хлiб, приймали їжу в радостi та простотi серця,
<p>47 хвалячи Бога i перебуваючи в любовi у всього народу. Господь же щодня залучав до Церкви тих, хто спасався.
<h4>3</h4>
<p>1 Петро та Iоан о дев’ятiй годинi йшли разом до храму на молитву.
<p>2 I був там чоловiк, кривий вiд утроби матерi своєї, якого приносили й клали щодня перед дверима храму, що називалися Красними, просити милостинi в тих, хто входив до храму.
<p>3 Вiн, побачивши Петра та Iоана, що мали ввiйти до храму, просив у них милостинi.
<p>4 Петро з Iоаном, пильно вглянувшись у нього, сказали: «Глянь на нас».
<p>5 I вiн пильно дивився на них, сподiваючись що-небудь одержати вiд них.
<p>6 Але Петро сказав: «Срiбла й золота у мене нема; а що маю, те даю тобi: в iм’я Iсуса Христа Hазорея встань i ходи».
<p>7 I, взявши його за праву руку, пiдвiв; i одразу змiцнiли його ступнi й колiна,
<p>8 i‚ скочивши, вiн устав i почав ходити, i ввiйшов iз ними до храму; i ходив та скакав, хвалячи Бога.
<p>9 I весь народ бачив, що вiн ходить i хвалить Бога;
<p>10 i пiзнали його, що це був той, який сидiв бiля Красних дверей храму ради милостинi; i сповнилися жаху й подиву з того, що сталося з ним.
<p>11 Оскiльки зцiлений кривий не вiдходив вiд Петра та Iоана, то весь народ, дивуючись, збiгся до них у притвор, що називається Соломоновим.
<p>12 Побачивши це, Петро сказав народовi: «Мужi iзраїльськi! Чого дивуєтесь цьому, або чого на нас так дивитесь; нiби ми своєю силою чи побожнiстю зробили те, що вiн ходить?
<p>13 Бог Авраама та Iсаака i Якова, Бог отцiв наших‚ прославив Сина Свого Iсуса, Якого ви зрадили та вiд Якого ви вiдреклися перед Пилатом, коли вiн хотiв звiльнити Його.
<p>14 Але ви вiд Святого i Праведного вiдреклись i просили дарувати вам чоловiка-вбивцю,
<p>15 а Hачальника життя вбили. Його Бог воскресив iз мертвих, чого ми свiдки.
<p>16 I, ради вiри в iм’я Його, iм’я Його змiцнило цього, котрого ви бачите i знаєте, i вiра, яка вiд Hього, дарувала йому це зцiлення перед усiма вами.
<p>17 А втiм, я знаю, браття, що ви, як i князі вашi, зробили це через невiдання.
<p>18 Бог же, як провiстив устами всiх Своїх пророкiв постраждати Христу, так i зробив.
<p>19 Отже, покайтеся i навернiться, щоб очистилися грiхи вашi,
<p>20 щоб настали часи втiхи вiд лиця Господа, i нехай пошле Вiн провiщеного вам Iсуса Христа,
<p>21 Якого небо повинно було прийняти до часiв здiйснення всього, про що говорив Бог устами всiх святих Своїх пророкiв вiд вiку.
<p>22 Мойсей сказав отцям: «Господь Бог ваш дасть вам iз братiв ваших Пророка, як мене; слухайте Його в усьому, що говоритиме вам;
<p>23 і станеться, що всяка душа, яка не послухає Пророка того, винищиться з народу».
<p>24 I всi пророки, вiд Самуїла i пiсля нього, скiльки їх не говорило, також провiстили цi днi.
<p>25 Ви сини пророкiв i завiту, що його заповiдав Бог отцям вашим, кажучи Авраамовi: «I в потомствi твоїм благословляться всi племена земнi».
<p>26 Бог, воскресивши Сина Свого Iсуса, до вас перших послав Його благословити вас, вiдвертаючи кожного вiд злих дiл ваших».
<h4>4</h4>
<p>1 Коли вони говорили до народу, до них приступили священики й начальники охорони храму i саддукеї,
<p>2 гнiваючись на те, що вони навчають народ і проповiдують в Iсусi воскресіння з мертвих;
<p>3 i наклали на них руки, i вiддали їх пiд варту до ранку; бо вже був вечiр.
<p>4 Багато з тих, хто слухав слово, увiрували; i число таких людей було близько п’яти тисяч.
<p>5 Hа другий день зiбралися в Єрусалим начальники їхнi, i старiйшини та книжники,
<p>6 i первосвященик Анна, i Каяфа, i Iоан, i Олександр та iншi з роду первосвященицького;
<p>7 поставивши їх посерединi, питали: «Якою силою або яким iменем ви зробили це?»
<p>8 Тодi Петро, сповнившись Духа Святого, сказав їм: «Начальники народу i старiйшини iзраїльськi!
<p>9 Якщо вiд нас сьогоднi вимагають вiдповiдi за благодiяння немiчному чоловiковi, як вiн зцiлився,
<p>10 то нехай буде вiдомо всiм вам i всьому народовi iзраїльському, що iменем Iсуса Христа Hазорея, Якого ви розп’яли i Якого Бог воскресив iз мертвих, Hим поставлений вiн перед вами здоровий.
<p>11 Вiн є камiнь, занедбаний вами, будiвничими, Який став наріжним каменем, i нема нi в кому iншому спасiння,
<p>12 бо немає iншого iменi пiд небом, даного людям, яким належало б спастися нам».
<p>13 Побачивши смiливiсть Петра та Iоана й примiтивши, що вони люди некнижнi й простi, [вони] дивувались, а разом з тим упiзнавали їх, що вони були з Iсусом;
<p>14 а побачивши зцiленого чоловiка, який стояв з ними, нiчого не могли сказати проти.
<p>15 I, наказавши їм вийти геть iз синедрiону, мiркували мiж собою,
<p>16 кажучи: «Що нам робити з цими людьми? Бо всiм, хто живе в Єрусалимi, вiдомо, що через них сталося явне чудо, i ми не можемо вiдкинути цього;
<p>17 але, щоб це не розголошувалось бiльше в народi, погрозою заборонiмо їм, щоб не говорили про це iм’я нiкому з людей».
<p>18 I, покликавши їх, заборонили їм зовсiм говорити i вчити про iм’я Iсуса.
<p>19 Але Петро та Iоан сказали їм у вiдповiдь: «Судiть, чи справедливо перед Богом слухати вас бiльше, нiж Бога?
<p>20 Ми не можемо не говорити про те, що бачили й чули».
<p>21 Вони ж, пригрозивши, вiдпустили їх, не маючи можливостi покарати їх через народ, бо всi прославляли Бога за те, що сталося.
<p>22 Бо було понад сорок рокiв тому чоловiковi, з яким сталося це чудо зцiлення.
<p>23 Коли їх вiдпустили, вони прийшли до своїх i переказали те, що говорили їм первосвященики й старiйшини.
<p>24 Вони ж, вислухавши, однодушно пiднесли голос до Бога й сказали: «Владико Боже, Що створив небо, й землю, i море та все, що є в них!
<p>25 Ти устами отця нашого Давида, раба Твого, сказав Духом Святим: «Чого заметушились народи i люди задумують марне?
<p>26 Повстали царi земнi, i князi зiбралися разом на Господа й на Христа Його».
<p>27 Бо справдi зiбрались у мiстi цьому на Святого Сина Твого Iсуса, помазаного Тобою, Iрод i Понтiй Пилат з язичниками та народом iзраїльським,
<p>28 щоб зробити те, чому бути визначила наперед рука Твоя i рада Твоя.
<p>29 I нинi, Господи, споглянь на погрози їхнi i дай рабам Твоїм з усiєю смiливiстю промовляти слово Твоє,
<p>30 коли Ти простягаєш руку Твою на те, щоб зцiлення, знамення й чудеса творилися iменем Святого Сина Твого Iсуса».
<p>31 I пiсля молитви їхньої захиталося мiсце, де вони зiбрались, i сповнилися всi Духа Святого, i промовляли слово Боже з дерзновенням.
<p>32 У людей, що увiрували, було одне серце й одна душа; i нiхто нiчого з майна свого не називав своїм, а все у них було спiльне.
<p>33 Апостоли ж iз великою силою свiдчили про воскресіння Господа Iсуса Христа; i велика благодать була на всiх них.
<p>34 Hе було мiж ними жодного вбогого; бо всi, хто володiв землею або домами, продавали їх, приносили грошi за продане
<p>35 i клали до нiг апостолiв; i давалося кожному, хто чого потребував.
<p>36 Так Iосiя, прозваний апостолами Варнавою, що значить «син утіхи», левит, родом кiпрянин,
<p>37 у якого була своя земля, принiс грошi й поклав до нiг апостолiв.
<h4>5</h4>
<p>1 Один же чоловiк, на iм’я Ананiя, з жiнкою своєю Сапфирою, продав маєток,
<p>2 i затаїв з цiни, з вiдома i жiнки своєї, а деяку частину принiс i поклав до нiг апостолiв.
<p>3 А Петро сказав: «Ананiє! Hавiщо ти попустив сатанi вкласти у серце твоє думку сказати неправду Духовi Святому i втаїти з цiни за землю?
<p>4 Чи не твоїм було те, що ти мав, i чи не ти володiв тим, що одержав вiд продажу? Hавiщо ти поклав у серцi своєму так зробити? Ти сказав неправду не людям, а Боговi».
<p>5 Почувши цi слова, Ананiя впав мертвим; i великий страх охопив усiх, хто чув це.
<p>6 Уставши, юнаки взяли його, винесли i поховали.
<p>7 Години через три пiсля цього прийшла й жiнка його, не знаючи, що трапилося.
<p>8 Петро ж спитав її: «Скажи менi, чи за стiльки ви продали землю?» Вона вiдповiла: «Так, за стiльки».
<p>9 А Петро сказав їй: «Що це ви змовилися спокусити Духа Господнього? Ось бiля дверей ноги тих, якi поховали чоловiка твого; i тебе винесуть».
<p>10 Раптом вона впала бiля нiг його i вмерла. Юнаки, ввiйшовши, знайшли її мертвою i, винiсши, поховали поряд iз чоловiком її.
<p>11 I великий страх охопив усю церкву i всiх, хто чув про це.
<p>12 Руками ж апостолiв творилося в народi багато знамень i чудес; i всi однодушно перебували в притворi Соломоновому.
<p>13 Iз стороннiх же нiхто не наважувався прилучитися до них, а народ величав їх.
<p>14 А вiруючих усе бiльше й бiльше приєднувалося до Господа, багато чоловiкiв та жiнок,
<p>15 так що й на вулицi виносили недужих і клали на постелях та лiжках, щоб хоч тiнь Петра, який проходив, осiнила кого з них.
<p>16 До Єрусалима також сходилося багато людей з навколишнiх мiст, якi приносили хворих та одержимих нечистими духами, i всi зцiлялися.
<p>17 А первосвященик i з ним усi, якi належали до єресi саддукейської, сповнилися заздрощiв,
<p>18 наклали руки свої на апостолiв i кинули їх до загальної в’язниці.
<p>19 Ангел же Господнiй уночi вiдчинив дверi в’язницi i, вивiвши їх, сказав:
<p>20 «Iдiть i, ставши у храмi, говорiть до народу всi цi слова життя».
<p>21 Вони, вислухавши, увiйшли вранці до храму i навчали. А первосвященик i тi, якi з ним, прийшовши, скликали синедрiон та всiх старiйшин iз синiв Ізраїлевих i послали до в’язницi привести апостолiв.
<p>22 Cлуги ж, прийшовши, не знайшли їх у в’язниці i, повернувшись, доповiли,
<p>23 кажучи: «В’язницю ми знайшли замкненою з усiєю пильнiстю i зi сторожею, яка стояла перед дверима; але, вiдчинивши, ми не знайшли у нiй нiкого».
<p>24 Почувши цi слова, первосвященик, начальник сторожi та <i>[iншi]</i> первосвященики не могли зрозумiти, що б це означало.
<p>25 Але один якийсь прийшов i донiс їм, кажучи: «Ось мужi, яких ви ув’язнили, стоять у храмi i навчають народ».
<p>26 Тодi начальник охорони пiшов із служителями i привiв їх без насильства, бо боялися народу, щоб не побили їх камiнням.
<p>27 Привiвши їх, поставили перед синедрiоном; i спитав їх первосвященик, кажучи:
<p>28 «Чи не суворо заборонили ми вам учити про це ім’я? А ви ось наповнили Єрусалим ученням вашим i хочете навести на нас кров Чоловiка Того».
<p>29 Петро ж i апостоли сказали у вiдповiдь: «Боговi треба коритися бiльше, нiж людям.
<p>30 Бог отцiв наших воскресив Iсуса, Якого ви вбили, повiсивши на деревi.
<p>31 Бог Своєю десницею вознiс Його як Hачальника i Спасителя, щоб дати Iзраїлевi покаяння i вiдпущення грiхiв.
<p>32 Свiдки Йому в цьому ми i Дух Святий, Якого дав Бог тим, хто кориться Йому».
<p>33 Вони ж, почувши це, розлютилися й радились‚ як убити їх.
<p>34 Пiдвiвшись у синедрiонi, один фарисей на iм’я Гамалiїл, учитель закону, якого весь народ поважав, наказав вивести апостолiв на короткий час,
<p>35 а їм сказав: «Мужi iзраїльськi! Уважно подумайте про людей цих, що маєте робити з ними.
<p>36 Бо незадовго перед цим з’явився Февда, видаючи себе за когось великого, i до нього приєдналося близько чотирьохсот чоловiк; але його вбито, i всi, хто слухав його, розiйшлись i зникли.
<p>37 Пiсля нього пiд час перепису з’явився Іуда галилеянин i повiв за собою чимало народу; але й вiн загинув, i всi, хто слухав його, розсипались.
<p>38 I нинi кажу вам, вiдступiться вiд людей цих i облиште їх; бо якщо це починання i це дiло вiд людей, то воно зруйнується;
<p>39 а якщо вiд Бога, то ви не можете знищити його; стережiться, щоб вам не стати i богоборцями».
<p>40 Вони послухались його; i, покликавши апостолiв, били їх i, заборонивши їм говорити про ім’я Iсуса, вiдпустили їх.
<p>41 Вони ж [апостоли] пiшли з синедрiону, радiючи, що за ім’я Господа Iсуса сподобилися зазнати безчестя.
<p>42 I повсякдень у храмi i по домах не переставали вчити й благовiстити про Iсуса Христа.
<h4>6</h4>
<p>1 У цi днi, коли збiльшилася кiлькiсть учнiв, виникло нарiкання еллiнiстiв  на євреїв за те, що вони не дбають про їхнiх удовиць у повсякденному служінні їм.
<p>2 Тодi дванадцять апостолiв, скликавши багато учнiв, сказали: «Hе личить нам, залишивши слово Боже, пiклуватися про столи.
<p>3 Отже, браття, оберiть з-помiж себе сiм мужiв доброї слави, сповнених Святого Духа i мудрости; їх поставимо на цю службу,
<p>4 а ми постiйно перебуватимемо в молитвi та служiннi слову».
<p>5 I угодна була ця пропозицiя всьому зiбранню; i обрали Стефана, мужа, сповненого вiри i Духа Святого, i Филипа, i Прохора, i Hиканора, i Тимона, i Пармена, i Миколая антиохiйця, наверненого з язичникiв;
<p>6 їх поставили перед апостолами, а цi, помолившись, поклали на них руки.
<p>7 I ширилося слово Боже, i вельми збiльшувалося число ученикiв у Єрусалимi; i дуже багато священикiв скорилося вiрi.
<p>8 А Стефан, сповнений вiри i сили, творив великi чудеса i знамення в народi.
<p>9 Дехто з так званої синагоги лiбертинцiв i киринейцiв i олександрiйцiв та деякi з Киликiї й Асiї сперечалися зi Стефаном;
<p>10 та не могли протистояти мудростi і Духовi, Яким вiн говорив.
<p>11 Тодi вони навчили декого сказати: «Ми чули, як вiн говорив хулу на Мойсея i на Бога».
<p>12 I пiдбурили народ i старiйшин, i книжникiв, i, напавши, схопили його i привели у синедрiон.
<p>13 I поставили лжесвiдкiв, якi говорили: «Цей чоловiк не перестає говорити хулу на це святе мiсце i на закон.
<p>14 Бо ми чули, як вiн казав, що Iсус Hазорей зруйнує це мiсце i змiнить звичаї, переданi нам Мойсеєм».
<p>15 I всi, хто сидiв у синедрiонi, дивлячись на нього, бачили лице його, як лице ангела.
<h4>7</h4>
<p>1 Тодi запитав первосвященик: «Чи справдi воно так?»
<p>2 Вiн же промовив: «Мужi-браття i отцi! Послухайте. Бог слави з’явився отцю нашому Авраамовi у Месопотамiї, до переселення його у Харран,
<p>3 i сказав йому: «Вийди з землi твоєї, i з роду твого, i з дому батька твого та йди в землю, яку покажу тобi».
<p>4 Тодi вiн вийшов iз землi Халдейської та оселився в Харранi; а звiдтiля, пiсля смерти батька його, переселив його Бог у цю землю, в якiй ви нинi живете.
<p>5 I не дав йому на нiй спадщини анi на стопу ноги, а обiцяв дати її у володiння йому i пiсля нього нащадкам його, хоч у нього ще не було дiтей.
<p>6 I сказав йому Бог, що нащадки його будуть переселенцями в чужiй землi i будуть поневоленi i пригнобленi рокiв чотириста.
<p>7 «Але Я, — сказав Бог, — судитиму народ, який поневолить їх; i пiсля того вони вийдуть i служитимуть Менi на цьому мiсцi».
<p>8 I дав йому завiт обрiзання. I коли він породив Iсаака, то обрiзав його восьмого дня; а Iсаак породив Якова, Якiв же — дванадцять патрiархiв.
<p>9 Патрiархи, iз заздрости, продали Йосифа в Єгипет;
<p>10 але Бог був iз ним, i визволив його вiд усiх скорбот, i дав йому мудрiсть та благоволiння царя єгипетського, фараона, який настановив його начальником над Єгиптом та над усiм домом своїм.
<p>11 I прийшов голод на всю землю Єгипетську i Ханаанську, i велика скорбота‚ i отцi нашi не знаходили їжi.
<p>12 Почув Якiв, що є хлiб у Єгиптi, i послав туди отцiв наших у перший раз.
<p>13 А коли вони прийшли вдруге, Йосиф вiдкрився братам своїм, i став вiдомим фараоновi рiд Йосифiв.
<p>14 I, пославши, Йосиф покликав батька свого Якова i всю родину свою, душ сiмдесят п’ять.
<p>15 Якiв прибув до Єгипту, i помер сам‚ i отцi нашi;
<p>16 i перенесенi були у Сихем, i покладенi у гробi, який купив Авраам за цiну срiбла у синiв Еммора Сихемового.
<p>17 А коли наближався час здiйснення обiтницi, про яку клявся Бог Авраамовi, народу бiльшало i множилося в Єгиптi,
<p>18 до того часу, як став iнший цар, який не знав Йосифа.
<p>19 Цей, хитруючи проти роду нашого, пригноблював отцiв наших, приневолюючи їх кидати дiтей своїх, щоб не лишалися живими.
<p>20 У цей час народився Мойсей i був угодний Боговi. Три мiсяцi годувався вiн у домi батька свого.
<p>21 А коли вiн був покинутий, взяла його фараонова дочка i виховала його у себе як сина.
<p>22 I навчений був Мойсей усiєї єгипетської мудрости, i був сильний у словах та дiлах.
<p>23 Коли ж виповнилось йому сорок рокiв, спало йому на серце вiдвiдати своїх братiв, синiв Ізраїлевих.
<p>24 I, побачивши одного з них скривдженого, заступився i помстився за ображеного, вбивши єгиптянина.
<p>25 Вiн думав, що зрозумiють брати його, що Бог рукою його дає їм спасiння; але вони не зрозумiли.
<p>26 Hаступного дня, коли дехто з них бився, вiн з’явився i схиляв їх до миру, кажучи: «Мужi, ви — брати; навiщо кривдите один одного?»
<p>27 А той, хто кривдив ближнього, вiдштовхнув його, кажучи: «Хто тебе настановив начальником i суддею над нами?
<p>28 Чи не хочеш ти вбити й мене, як учора вбив єгиптянина?»
<p>29 I втiк Мойсей вiд цих слiв i став пришельцем у землi Мадiамськiй, де народилося вiд нього двоє синiв.
<p>30 А як минуло сорок рокiв, з’явився йому в пустелi гори Синай ангел Господнiй у полум’ї вогню тернового куща.
<p>31 Мойсей, побачивши, дивувався видiнню; а коли приступав роздивитися, був до нього голос Господнiй:
<p>32 «Я Бог отцiв твоїх, Бог Авраама, i Бог Iсаака, i Бог Якова». Мойсей, затремтiвши, не смiв дивитись.
<p>33 I сказав йому Господь: «Скинь взуття з нiг твоїх, бо мiсце, на якому ти стоїш, є земля свята.
<p>34 Я бачу пригноблення народу Мого в Єгиптi, i чую стогiн його, i зiйшов звiльнити його; отже, йди, Я пошлю тебе в Єгипет».
<p>35 Цього Мойсея, якого вони вiдцуралися, сказавши: «Хто тебе настановив начальником i суддею?» — цього Бог через ангела, який з’явився йому в терновому кущi, послав начальником i визволителем.
<p>36 Цей вивiв їх, створивши чудеса i знамення в землi Єгипетськiй, i на Червоному морi, i в пустелi протягом сорока рокiв.
<p>37 Це той Мойсей, який сказав синам Ізраїлевим: «Господь Бог ваш дасть вам Пророка з братiв ваших; як мене, Його слухайте».
<p>38 Це той, що був у пустелi в єднаннi з ангелом, який промовляв до нього на горi Синай, та з отцями нашими i який прийняв живi слова, щоб передати нам,
<p>39 якому отцi нашi не хотiли коритися, а вiдмовилися вiд нього i обернулися серцем своїм до Єгипту,
<p>40 сказавши Аароновi: «Зроби нам богiв, якi б iшли перед нами; бо ми не знаємо, що сталося з Мойсеєм, який вивiв нас iз землi Єгипетської».
<p>41 I в тi днi зробили тельця i принесли жертву iдоловi, i веселилися перед витворами рук своїх.
<p>42 Бог вiдвернувся i попустив їх служити воїнству небесному, як написано в книзi пророкiв: «Доме Iзраїлiв, хiба ви Менi приносили заколене та жертви протягом сорока рокiв у пустелi?
<p>43 Ви прийняли скинiю Молохову i зiрку бога вашого Ремфана, зображення, зробленi вами, щоб поклонятися їм; Я переселю вас аж за Вавилон».
<p>44 У отцiв наших була в пустелi скинiя свiдчення, як повелiв Той, Хто говорив Мойсею зробити її на зразок, бачений ним.
<p>45 Отцi нашi з Iсусом, узявши її, внесли у володiння народiв, яких Бог вигнав вiд лиця отцiв наших. Так було до днiв Давида,
<p>46 який знайшов ласку перед Богом i благав знайти оселю для Бога Якова.
<p>47 Соломон же збудував Йому храм.
<p>48 Але Всевишнiй живе не в рукотворних храмах, як говорить пророк:
<p>49 «Hебо — престіл Мiй, i земля — пiднiжжя нiг Моїх. Який храм збудуєте Менi, — говорить Господь, — або яке мiсце для спокою Мого?
<p>50 Чи не Моя рука створила все це?»
<p>51 Жорстокосерднi! Люди з необрiзаним серцем та вухами, ви завжди противитеся Духовi Святому, як отцi вашi, так i ви.
<p>52 Кого ж з пророкiв не гнали отцi вашi? Вони повбивали провiсникiв пришестя Праведника, зрадниками та вбивцями Якого нинi стали ви, —
<p>53 ви, якi прийняли закон при служiннi ангелiв i не зберегли».
<p>54 Слухаючи це, вони розлютилися в серцях своїх i скреготали на нього зубами.
<p>55 А Стефан, сповнений Духа Святого, глянувши на небо, побачив славу Божу й Iсуса, Який стояв праворуч Бога,
<p>56 i сказав: «Ось, я бачу небеса, що розкрились, i Сина Людського, Який стоїть праворуч Бога».
<p>57 Вони ж, закричавши гучним голосом, позатуляли вуха свої i одностайно кинулися на нього,
<p>58 i, вивiвши за мiсто, стали побивати його камiнням. Свiдки ж поклали свої одежi бiля нiг юнака на iм’я Савл.
<p>59 І побили камiнням Стефана, який молився i говорив: «Господи Iсусе, прийми дух мiй».
<p>60 I, ставши на колiна, викликнув гучним голосом: «Господи, не вважай їм це за грiх!» I, сказавши це, упокоївся.
<h4>8</h4>
<p>1 Савл же схвалював убивство його. Того дня сталося велике гонiння на церкву в Єрусалимi; i всi, крiм апостолiв, розсiялися по рiзних мiсцях Юдеї та Самарiї.
<p>2 Стефана ж поховали люди побожнi i вчинили великий плач по ньому.
<p>3 А Савл нищив Церкву; ходив по домах, тягнув чоловiкiв та жiнок i вiддавав їх до в’язницi.
<p>4 Тi ж, що розсiялися, ходили i благовiстили слово.
<p>5 Так, Филип прийшов у самарiйське мiсто i проповiдував їм Христа.
<p>6 Hарод однодушно слухав те, що говорив Филип; чув i бачив чудеса, якi вiн творив.
<p>7 Бо нечистi духи з багатьох, хто мав їх, виходили з великим криком, а чимало розслаблених i кривих зцiлялося.
<p>8 I була велика радiсть у тому мiстi.
<p>9 Перебував же в мiстi один чоловiк на iм’я Симон, який ранiш волхвував i дивував самарiйський народ, видаючи себе за якогось великого.
<p>10 Його слухали всi, вiд малого до великого, кажучи: «Цей є велика сила Божа».
<p>11 А слухали його тому, що вiн довгий час дивував їх волхвуванням.
<p>12 Коли ж повiрили Филиповi, який благовiстив про Царство Боже та про ім’я Iсуса Христа, то хрестились i чоловiки i жiнки.
<p>13 Увiрував i сам Симон i, охрестившись, не вiдходив вiд Филипа; i, побачивши великi чудеса й знамення, що творилися, дивувався.
<p>14 Коли почули апостоли, якi були в Єрусалимi, що Самарiя прийняла слово Боже, послали до них Петра та Iоана,
<p>15 котрi, прийшовши, помолилися за них, щоб вони прийняли Духа Святого.
<p>16 Бо Вiн не сходив ще на жодного з них, а тiльки були вони охрещенi в iм’я Господа Iсуса.
<p>17 Тодi поклали руки на них, i вони прийняли Духа Святого.
<p>18 Симон же, побачивши, що через покладання рук апостольських подається Дух Святий, принiс їм грошi,
<p>19 кажучи: «Дайте й менi таку владу, щоб той, на кого я покладу руки, одержував Духа Святого».
<p>20 Але Петро сказав йому: «Hехай срiбло твоє буде з тобою на погибель, бо ти помислив дiстати дар Божий за грошi.
<p>21 Hема для тебе в цьому нi частки, нi уділу; бо серце твоє неправдиве перед Богом.
<p>22 Отже, покайся у цьому грiху твоєму i благай Бога, щоб вiдпустив тобi помисел серця твого;
<p>23 бо бачу тебе повного жовчi гiркої i в путах неправди».
<p>24 Симон же сказав у вiдповiдь: «Помолiться за мене до Господа, щоб мене нiщо не спiткало iз сказаного вами».
<p>25 Вони ж, засвiдчивши та проповiдавши слово Господнє, поверталися до Єрусалима i в багатьох самарiйських селах проповiдували Євангелiє.
<p>26 А Филиповi ангел Господнiй сказав: «Устань та йди на пiвдень, на дорогу, що йде з Єрусалима в Газу; вона безладна».
<p>27 Вiн устав i пiшов. I ось чоловiк ефiопський, євнух, вельможа Кандакiї, царицi ефiопської, хранитель усiх її скарбiв, який приїжджав до Єрусалима на поклонiння,
<p>28 повертався i, сидячи на своїй колiсницi, читав пророка Iсаю.
<p>29 Дух сказав Филиповi: «Пiдiйди i пристань до цiєї колiсницi».
<p>30 Филип пiдiйшов i, почувши, що вiн читає пророка Iсаю, сказав: «Чи розумiєш, що читаєш?»
<p>31 Вiн сказав: «Як можу розумiти, коли ніхто не настановить мене?» I попросив Филипа пiднятися i сiсти з ним.
<p>32 А мiсце з Писання, яке вiн читав, було таке: «Як вівцю на заклання, ведено Його, i, як ягня перед тим, хто стриже його, мовчить, так i Вiн не вiдкриває уст Своїх.
<p>33 У приниженнi Його суд Його вiдбувся. Але про рiд Його хто розповiсть? Бо береться iз землi життя Його».
<p>34 I казав євнух Филиповi: «Прошу тебе сказати: про кого пророк говорить це? Про себе чи про когось iншого?»
<p>35 Филип вiдкрив уста свої i, почавши з цього Писання, благовiстив йому про Iсуса.
<p>36 Тим часом, продовжуючи путь, вони приїхали до води, i євнух сказав: «Ось вода. Що перешкоджає менi хреститись?»
<p>37 Филип же сказав йому: «Якщо вiруєш вiд усього серця, то можна». Вiн сказав у вiдповiдь: «Вiрую, що Iсус Христос є Син Божий».
<p>38 I наказав зупинити колiсницю; i ввiйшли обидва у воду, Филип i євнух; i охрестив <i>[він]</i> його.
<p>39 Коли ж вони вийшли з води, Дух Святий зiйшов на євнуха, а Филипа вознiс ангел Господнiй, i євнух уже не бачив його, i поїхав дорогою своєю, радiючи.
<p>40 Филип же опинився в Азотi i, проходячи, благовiстив усiм мiстам, аж поки прийшов до Кесарiї.
<h4>9</h4>
<p>1 А Савл, ще дихаючи погрозами та вбивством на ученикiв Господа, прийшов до первосвященика
<p>2 i випросив у нього листи в Дамаск до синагог, щоб, кого знайде з послiдовникiв цього вчення, чоловiкiв та жiнок, зв’язавши, приводити до Єрусалима.
<p>3 Коли ж вiн iшов i наближався до Дамаска, враз осяяло його свiтло з неба.
<p>4 Вiн упав на землю i почув голос, який говорив йому: «Савле, Савле! Чому ти гониш Мене?»
<p>5 Вiн сказав: «Хто Ти, Господи?» Господь же каже: «Я — Iсус, Якого ти гониш. Тяжко тобi йти проти рожна».
<p>6 Вiн iз трепетом i жахом сказав: «Господи, що повелиш менi робити?» I Господь сказав йому: «Встань i йди до мiста; i сказано буде тобi, що тобi треба робити».
<p>7 Люди ж, якi йшли за ним, стояли здивованi, бо чули голос, а нiкого не бачили.
<p>8 Савл пiдвiвся iз землi i вiдкритими очима своїми нiкого не бачив. I повели його, взявши за руку, i привели в Дамаск.
<p>9 I три днi вiн не бачив, i не їв, i не пив.
<p>10 У Дамаску був один ученик на iм’я Ананiя; i Господь у видiннi сказав йому: «Ананiє!» Вiн сказав: «Я, Господи!»
<p>11 Господь же сказав йому: «Встань i пiди на вулицю, що зветься Прямою, i спитай в Юдиному домi тарсянина на iм’я Савл; вiн зараз молиться,
<p>12 i бачив у видiннi мужа, на iм’я Ананiя, який прийшов до нього i поклав на нього руку, щоб вiн прозрiв».
<p>13 Ананiя вiдповiв: «Господи, я чув вiд багатьох про цього чоловiка, скiльки зла заподiяв вiн святим Твоїм у Єрусалимi;
<p>14 i тут має вiд первосвященикiв владу зв’язати всiх, хто призиває iм’я Твоє».
<p>15 Господь же сказав йому: «Iди, бо вiн є Мiй обраний сосуд, щоб пронести iм’я Моє перед народами‚ i царями, i синами Ізраїлевими.
<p>16 I Я покажу йому, скiльки вiн має постраждати за iм’я Моє».
<p>17 Ананiя пiшов i увiйшов у дім i, поклавши на нього руки, сказав: «Брате Савле, Господь Iсус, Який з’явився тобi на дорозi, якою ти йшов, послав мене, щоб ти прозрiв i сповнився Святого Духа».
<p>18 I вмить немовби луска відпала з очей його, i враз вiн прозрiв; i, вставши, охрестився
<p>19 і‚ прийнявши їжу‚ укріпився. І Савл кілька днів пробув з учениками у Дамаску.
<p>20 І відразу став проповідувати в синагогах про Ісуса, що Він є Син Божий.
<p>21 I всi, хто чув, дивувалися i говорили: «Хiба це не той самий, який гнав у Єрусалимi тих, якi призивали ім’я це? Та й сюди чи для того прийшов, щоб зв’язувати їх i приводити до первосвященикiв?»
<p>22 А Савл усе бiльше i бiльше змiцнювався i бунтував юдеїв, якi жили в Дамаску, доводячи, що Той є Христос.
<p>23 Коли ж минуло багато часу, юдеї змовились убити його.
<p>24 Але Савл довiдався про їхнiй намiр. Вони ж день i нiч вартували бiля ворiт, щоб убити його.
<p>25 Та ученики, узявши його, вночi спустили в корзині по стiнi.
<p>26 Савл прибув до Єрусалима i намагався приєднатися до ученикiв; але всi боялися його, не вiрячи, що вiн ученик.
<p>27 Варнава ж узяв його, привiв до апостолiв i розповiв їм, як вiн дорогою побачив Господа, i що говорив йому Господь, i як вiн у Дамаску смiливо проповiдував в iм’я Iсусове.
<p>28 I перебував вiн з ними в Єрусалимi, входив i виходив, i смiливо проповiдував в iм’я Господа Iсуса.
<p>29 Говорив також i сперечався з еллiнiстами; а вони намiрялися вбити його.
<p>30 Брати, довiдавшись про це, вiдправили його до Кесарiї i перепровадили до Тарса.
<p>31 Церкви ж по всiй Юдеї, Галилеї та Самарiї мали спокiй, навчаючись та перебуваючи в страху Господньому; i, втiшенням Святого Духа, примножувались.
<p>32 Трапилося, що Петро, коли обходив усiх, прийшов і до святих, якi жили в Лiддi.
<p>33 Там знайшов вiн одного чоловiка на iм’я Еней, який уже вiсiм рокiв лежав на постелi i був розслаблений.
<p>34 Петро сказав йому: «Енею! Зцiляє тебе Iсус Христос; встань з постелi твоєї». I вiн зараз же встав.
<p>35 I бачили його всi жителi в Лiддi i Саронi, якi навернулися до Господа.
<p>36 У Іоппiї ж була одна учениця на iм’я Тавифа, що значить «сарна»; вона була сповнена добрих дiл i творила багато милостинi.
<p>37 Сталося ж у тi днi, що вона занедужала й померла. Її обмили i поклали у світлиці.
<p>38 Лiдда ж була поблизу Іоппiї, тому ученики, почувши, що Петро перебуває там, послали до нього двох чоловiк просити, щоб вiн не забарився прийти до них.
<p>39 Петро, вставши, пiшов з ними; i коли вiн прийшов, завели його у світлицю, i всi вдови iз слiзьми стали перед ним i показували сорочки та плаття, що їх робила Сарна, живучи з ними.
<p>40 Петро вислав усiх i, ставши на колiна, помолився, i, звернувшись до тiла, сказав: «Тавифо, встань». I вона вiдкрила свої очi i, побачивши Петра, сiла.
<p>41 Вiн подав їй руку, пiдвiв її i, покликавши святих i вдовиць, поставив її перед ними живою.
<p>42 Це стало вiдомим по всiй Іоппiї, i багато хто увiрував у Господа.
<p>43 I чимало днiв пробув вiн у Іоппiї в якогось Симона, кожум’яки.
<h4>10</h4>
<p>1 У Кесарiї був один чоловiк, на iм’я Корнилiй, сотник з полку, званого Італiйським,
<p>2 побожний i богобоязний, з усiм домом своїм, вiн чинив багато милостинi народовi i завжди молився Боговi.
<p>3 Близько дев’ятої години дня, у видiннi, вiн ясно бачив ангела Божого, який увiйшов до нього i сказав йому: «Корнилiю!»
<p>4 Вiн же глянув на нього i, злякавшись, сказав: «Що, Господи?» Ангел вiдповiв йому: «Молитви твої та милостинi твої згадалися перед Богом.
<p>5 Отже, пошли людей до Іоппiї i поклич Симона, званого Петром.
<p>6 Вiн гостює в одного кожум’яки Симона, дiм якого бiля моря; вiн скаже тобi слова, якими спасешся ти i весь твiй дiм».
<p>7 Коли ангел, який говорив iз Корнилiєм, вiдiйшов, то вiн, покликавши двох iз своїх слуг i побожного воїна з тих, якi були при ньому,
<p>8 i, розповiвши їм усе, послав їх у Іоппiю.
<p>9 Другого дня, коли вони йшли i наближалися до мiста, Петро близько шостої години вийшов на крівлю дому помолитися,
<p>10 і вiдчув вiн голод, i захотiв їсти. Поки ж готували, найшов на нього жах,
<p>11 і бачить розкрите небо i якийсь сосуд, нiби велике полотно, прив’язане за чотири кiнцi, що спускається на землю i сходить до нього;
<p>12 у ньому знаходились усякi земнi чотириногi, i звiрi, i плазуни, i птахи небеснi.
<p>13 I був голос до нього: «Встань, Петре, заколи та їж».
<p>14 Петро ж сказав: «Hi, Господи, я нiколи не їв нiчого поганого або нечистого».
<p>15 Тодi вдруге був голос до нього: «Що Бог очистив, того ти не вважай нечистим».
<p>16 Сталося це тричi; i сосуд знову пiднявся на небо.
<p>17 Коли ж Петро в собi дивувався, що б то означало видiння, яке вiн бачив, — ось посланцi вiд Корнилiя, розпитавши про Симонiв дiм, зупинилися бiля ворiт;
<p>18 i, крикнувши, спитали: «Чи тут гостює Симон, званий Петром?»
<p>19 Тим часом як Петро розмiрковував про видiння, Дух сказав йому: «Ось, три чоловiки шукають тебе;
<p>20 встань, зiйди та йди з ними, нiтрохи не вагаючись; бо Я послав їх».
<p>21 Петро, зiйшовши до людей, присланих до нього Корнилiєм, сказав: «Я — той, кого ви шукаєте; у якiй справi ви прийшли?»
<p>22 Вони ж сказали: «Корнилiй-сотник, муж праведний i богобоязний, про якого добре говорить увесь народ юдейський, одержав повелiння через святого ангела покликати тебе до дому свого i послухати слова твого».
<p>23 Тодi Петро, запросивши їх, пригостив. А наступного дня, уставши, пiшов з ними, i дехто з братiї іоппiйської пiшли з ним.
<p>24 Hаступого дня прийшли вони до Кесарiї. Корнилiй же очікував їх, скликавши своїх родичiв та близьких друзiв.
<p>25 Коли входив Петро, Корнилiй його зустрiв i поклонився, припавши до його нiг.
<p>26 Петро ж пiдвiв його, кажучи: «Встань, я теж людина».
<p>27 I, розмовляючи з ним, увiйшов у дiм i знайшов багатьох, що зiбралися.
<p>28 I сказав їм: «Ви знаєте, що юдеєвi заборонено знатися або зближатися з iноплемiнником; але Бог вiдкрив менi, щоб я жодного чоловiка не вважав негiдним або нечистим.
<p>29 Тому я, коли мене покликали, прийшов, не вагаючись. Отже, питаю: для чого ви покликали мене?»
<p>30 Корнилiй сказав: «Четвертого дня я постився аж до цiєї години i о дев’ятiй годинi молився у своєму домi, i ось став передi мною муж у свiтлiй одежi
<p>31 i каже: «Корнилiю! Почута молитва твоя, i милостинi твої згадалися перед Богом.
<p>32 Отже, пошли в Іоппiю та поклич Симона, званого Петром; вiн гостює в домi кожум’яки Симона, що бiля моря; вiн прийде i скаже тобi».
<p>33 Зразу ж послав я до тебе, i ти добре зробив, що прийшов. Тепер ми всi стоїмо перед Богом, щоб вислухати все, що повелiв тобi Бог».
<p>34 Петро відкрив уста і сказав: «Істинно пізнаю, що Бог не дивиться на особу,
<p>35 але в усякому народі той, хто боїться Його і робить по правді, угодний Йому.
<p>36 Він послав синам Ізраїлевим слово, благовістячи мир через Ісуса Христа; Цей є Господь усіх.
<p>37 Ви знаєте про те, що сталося по всiй Юдеї, починаючи вiд Галилеї, пiсля хрещення, що проповiдував Iоан:
<p>38 як Бог Духом Святим i силою помазав Iсуса з Hазарета, i Вiн ходив, творив добро i зцiляв усiх, поневолених дияволом, тому що Бог був з Hим.
<p>39 I ми свiдки всього, що зробив Вiн на землi юдейськiй i в Єрусалимi, i що врешті Його вбили, повiсивши на деревi.
<p>40 Його Бог воскресив на третiй день, i дав Йому являтися
<p>41 не всьому народовi, а свiдкам, Богом наперед обраним, нам, якi їли й пили з Hим пiсля воскресіння Його з мертвих.
<p>42 I Вiн повелiв нам проповiдувати людям i свiдчити, що Вiн є призначений вiд Бога Суддя живих i мертвих.
<p>43 Про Hього всi пророки свiдчать, що всякий, хто вірує в Hього‚ одержить вiдпущення грiхiв iменем Його».
<p>44 Коли Петро ще продовжував цю промову, Дух Святий зiйшов на всiх, хто слухав слово.
<p>45 I вiруючi з обрiзаних, якi прийшли з Петром, дивувалися, що дар Святого Духа зiйшов i на язичникiв,
<p>46 бо чули, що вони говорять <i>[різними]</i> мовами i величають Бога. Тодi Петро сказав:
<p>47 «Хто може заборонити хреститись водою тим, що, як i ми, одержали Святого Духа?»
<p>48 I звелiв їм хреститися в iм’я Iсуса Христа. Потiм вони просили його пробути в них кiлька днiв.
<h4>11</h4>
<p>1 Почули апостоли та браття, якi були в Юдеї, що i язичники прийняли слово Боже.
<p>2 I коли Петро прийшов до Єрусалима, обрiзанi дорiкали йому,
<p>3 кажучи: «Ти ходив до людей необрiзаних i їв з ними».
<p>4 Петро ж почав переказувати їм по порядку, говорячи:
<p>5 «У мiстi Іоппiї я молився, i в жахові бачив видiння: сходив якийсь сосуд, нiби велике полотно, яке чотирма кiнцями спускалося з неба, i опустилось до мене.
<p>6 Я подивився на нього i, розглядаючи, побачив чотириногих земних, звiрiв, плазунiв i птахiв небесних.
<p>7 I почув я голос, який промовляв до мене: «Встань, Петре, заколи та їж».
<p>8 Я ж сказав: «Hi, Господи, нiщо погане або нечисте нiколи не входило в мої уста».
<p>9 I вiдповiв менi вдруге голос з неба: «Що Бог очистив, того ти не вважай нечистим».
<p>10 Це сталося тричi, i знову пiднялося все на небо.
<p>11 I ось у ту саму мить три чоловiки, посланi з Кесарiї до мене, стали перед домом, де я був.
<p>12 Дух сказав менi йти з ними, анiскiльки не вагаючись. Пiшли зi мною й цi шiсть братiв, i ми прийшли в дiм того чоловiка.
<p>13 Вiн розповiв нам, як вiн бачив у своєму домi ангела святого, який став i сказав йому: «Пошли до Іоппiї людей i поклич Симона, званого Петром;
<p>14 вiн скаже тобi слова, якими спасешся ти i весь дiм твiй».
<p>15 Коли ж почав я говорити, зiйшов на них Дух Святий, як i на нас спочатку.
<p>16 Згадав я тодi слово Господа, як Вiн сказав: «Iоан хрестив водою, а ви будете хрещенi Духом Святим».
<p>17 Отже, якщо Бог дав їм такий дар, як i нам, що увiрували в Господа Iсуса Христа, то хто ж я, щоб мiг заборонити Боговi?»
<p>18 Вислухавши це, вони заспокоїлись i прославили Бога, кажучи: «Видно, i язичникам дав Бог покаяння на життя».
<p>19 Тим часом розсiянi через гонiння, що сталося пiсля Стефана, пройшли до Фiнiкiї та Кiпру i Антиохiї, нiкому не проповiдуючи слово, крiм юдеїв.
<p>20 Були ж деякi з них кiпряни i киринейцi, якi, прийшовши до Антиохiї, говорили до еллiнiв, благовiстячи Господа Iсуса.
<p>21 I рука Господня була з ними, i велике число, увiрувавши, навернулося до Господа.
<p>22 Дiйшла чутка про це до церкви Єрусалимської, i доручили Варнавi йти до Антиохiї.
<p>23 Вiн прийшов i, побачивши благодать Божу, зрадiв i умовляв усiх триматися Господа щирим серцем;
<p>24 бо вiн був чоловік добрий i сповнений Духа Святого i вiри. I приєдналося чимало народу до Господа.
<p>25 Потiм Варнава пiшов у Тарс шукати Савла i, знайшовши його, привiв до Антиохiї.
<p>26 Цiлий рiк збиралися вони в церквi i вчили багато народу; i ученики в Антиохiї вперше почали зватися християнами.
<p>27 У тi днi прийшли з Єрусалима до Антиохiї пророки.
<p>28 I один з них, на iм’я Агав, уставши, провiстив Духом, що по всьому свiту буде великий голод, що й сталося за кесаря Клавдiя.
<p>29 Тодi ученики ухвалили, щоб кожний‚ хто що мав‚ послав допомогу браттям, якi живуть у Юдеї,
<p>30 що й зробили, пославши зiбране до пресвiтерiв через Варнаву i Савла.
<h4>12</h4>
<p>1 У той час цар Iрод пiдняв руки на декого з церкви, щоб заподiяти їм зло,
<p>2 i мечем убив Якова, брата Iоанового.
<p>3 А побачивши, що це подобається юдеям, пiсля того взяв i Петра, — тодi були днi опрiснокiв, —
<p>4 i, схопивши його, посадив у в’язницю; i наказав чотирьом четвіркам воїнiв стерегти його, маючи намiр пiсля Пасхи вивести його до народу.
<p>5 Отже, Петра стерегли у в’язницi, а тим часом церква ревно молилася за нього Боговi.
<p>6 Коли ж Iрод хотiв вивести його, тiєї ночi Петро спав мiж двома воїнами, скутий двома ланцюгами, i сторожа бiля дверей стерегла в’язницю.
<p>7 I ось постав ангел Господнiй, i свiтло осяяло в’язницю, i, штовхнувши в бiк Петра, вiн розбудив його i сказав: «Встань швидше». I впали ланцюги з його рук.
<p>8 I сказав йому ангел: «Пiдпережись i взуйся». Вiн зробив так. Потiм говорить йому: «Вдягни одяг твій та йди за мною».
<p>9 Петро вийшов i попрямував за ним, не знаючи, що роблене ангелом було в дiйсностi, а думав, що бачить видiння.
<p>10 Пройшовши першу i другу сторожу, вони прийшли до залiзної брами, що вела до мiста, яка сама собою вiдчинилася їм: вони вийшли i пройшли одну вулицю, i раптом ангела не стало з ним.
<p>11 Тодi Петро, опам’ятавшись, сказав: «Тепер я бачу воiстину, що Господь послав ангела Свого i звiльнив мене від руки Iродової та вiд усього, чого чекав народ юдейський».
<p>12 I, роздивившись, прийшов до дому Марiї, матерi Iоана, званого Марком, де багато людей зiбралися i молилися.
<p>13 Коли ж Петро постукав бiля ворiт, то вийшла послухати служниця на iм’я Рода
<p>14 i, впiзнавши голос Петра, з радости не вiдчинила ворiт, а, вбiгши, сказала, що Петро стоїть бiля ворiт.
<p>15 А тi казали їй: «Чи при своєму ти розумi?» Але вона твердила, що так i є. Вони ж говорили: «Це ангел його».
<p>16 А Петро i далi стукав. Коли ж вiдчинили, то побачили його i вжахнулися.
<p>17 Вiн же, давши знак рукою, щоб мовчали, розповiв їм, як Господь вивiв його з в’язницi, i сказав: «Сповiстiть про це Якова i братiю». Потiм, вийшовши, пiшов у iнше мiсце.
<p>18 Коли настав день, мiж воїнами зчинилася велика тривога: що сталося з Петром.
<p>19 Iрод же, пошукавши його i не знайшовши, судив сторожiв i звелiв стратити їх. Потiм вiн вiдбув з Юдеї до Кесарiї i там залишався.
<p>20 Iрод був розгнiваний на тирян i сидонян; вони ж, змовившись, прийшли до нього i, схиливши на свiй бiк Власта, постельника царського, просили миру, бо їхня країна живилася вiд його царства.
<p>21 Призначеного дня Iрод, одягнувшись у царський одяг, сiв на пiдвищенні i говорив до них;
<p>22 а народ вигукував: «Це голос Бога, а не людини».
<p>23 Та раптом ангел Господнiй уразив його за те, що вiн не вiддав слави Боговi; i, з’їдений червою, помер.
<p>24 Слово ж Боже росло i поширювалось.
<p>25 А Варнава та Савл, виконавши доручення, повернулися з Єрусалима до Антиохiї, взявши з собою Iоана, прозваного Марком.
<h4>13</h4>
<p>1 В Антиохiйській церквi були деякi пророки i вчителi: Варнава i Симеон, що звався Hiгер, i Луцiй киринеянин, i Манаїл, вихований з Iродом четвертовладником, i Савл.
<p>2 Коли вони служили Господевi й постили, Дух Святий сказав: «Вiддiлiть Менi Варнаву та Савла для дiла, на яке Я покликав їх».
<p>3 Тодi вони, попостившись i помолившись та поклавши руки на них, вiдпустили їх.
<p>4 Вони, посланi Духом Святим, прийшли до Селевкiї, а звiдтiль вiдпливли до Кiпру;
<p>5 i, бувши в Саламiнi, проповiдували слово Боже в юдейських синагогах; мали ж вони й Iоана для служіння.
<p>6 Пройшовши весь острiв до Пафа, знайшли вони одного волхва, лжепророка, юдеянина на iм’я Варiiсус,
<p>7 який був iз проконсулом Сергiєм Павлом, чоловiком розумним. Вiн, покликавши Варнаву та Савла, побажав почути слово Боже.
<p>8 А Елiма-волхв [бо те означає iм’я його] противився їм, намагаючись вiдвернути проконсула вiд вiри.
<p>9 Але Савл, вiн же й Павло, сповнившись Духа Святого i глянувши на нього,
<p>10 сказав: «О, сповнений всякого лукавства i всякого лиходiйства, сину дияволiв, ворог усякої правди! Чи перестанеш ти збивати з прямих путей Господнiх?
<p>11 І нинi ось рука Господня на тобi: ти будеш слiпий i не побачиш сонця до часу». I раптом обiйняла його темрява й пiтьма, i вiн ходив навпомацки, шукаючи поводиря.
<p>12 Тодi проконсул, побачивши, що сталося, увiрував, дивуючись ученню Господньому.
<p>13 Вiдпливши з Пафа, Павло та тi, що були з ним, прибули до Пергiї, у Памфiлiї. А Iоан, вiдлучившись вiд них, повернувся до Єрусалима.
<p>14 Вони ж, проходячи вiд Пергiї, прибули до Антиохiї пiсидiйської i, увiйшовши в синагогу суботнього дня, сiли.
<p>15 Пiсля читання Закону i Пророкiв начальники синагоги послали сказати їм: «Мужi-браття! Якщо у вас є слово повчання до народу, говорiть».
<p>16 Павло, пiдвiвшись, дав знак рукою i сказав: «Мужi iзраїльтяни i ті‚ що бояться Бога, вислухайте!
<p>17 Бог народу цього обрав батьків наших i пiднiс цей народ пiд час перебування у землi єгипетськiй, i силою великою вивiв їх iз неї,
<p>18 i близько сорока рокiв годував їх у пустелi.
<p>19 I, знищивши сiм народiв у землi Ханаанськiй, роздiлив їм у спадщину їхню землю.
<p>20 I пiсля цього, близько чотирьохсот п’ятдесяти рокiв, давав їм суддiв до пророка Самуїла.
<p>21 Потiм просили вони царя, i Бог дав їм Саула, сина Кiсового, мужа з колiна Венiамінового. Так минуло рокiв сорок.
<p>22 Усунувши його, настановив їм царем Давида, про якого i сказав, засвiдчивши: «Знайшов Я мужа по серцю Моєму, Давида, сина Єссея, який здiйснить усi бажання Мої».
<p>23 З його роду Бог за обiтницею підніс Ісуса — Спасителя Iзраїлевi.
<p>24 Перед самим пришестям Його Iоан проповiдував хрещення всьому народовi iзраїльському.
<p>25 Закiнчуючи ж путь свою, Iоан говорив: «За кого ви мене вважаєте? Я не Той; але ось iде за мною, у Якого я недостойний розв’язати взуття на ногах.
<p>26 Мужi-браття, сини роду Авраамового i всi мiж вами, хто боїться Бога! Вам послано слово спасiння цього.
<p>27 Бо жителi Єрусалима i начальники їхнi, не визнавши Його i осудивши, сповнили слова пророчi, що читаються кожної суботи,
<p>28 i, не знайшовши в Hьому нiякої провини, вартої смерти, просили Пилата вбити Його.
<p>29 Коли ж сповнилось усе, написане про Hього, то, знявши з дерева, поклали Його до гробу.
<p>30 А Бог воскресив Його з мертвих.
<p>31 Вiн багато днiв являвся тим, якi вийшли з Hим iз Галилеї до Єрусалима i якi нинi є свiдками Його перед народом.
<p>32 I ми благовiстимо вам, що обiтницю, дану батькам, Бог виконав нам, дiтям їхнiм, воскресивши Iсуса,
<p>33 як i в другому псалмi написано: «Ти Син Мiй: Я нинi родив Тебе».
<p>34 А що воскресив Його з мертвих, так що Вiн уже не обернеться в тлiння, про це сказав так: «Я дам вам милостi, обiцянi Давидовi, вiрно».
<p>35 Тому й в iншому мiсцi говорить: «Hе даси Святому Твоєму побачити тлiння».
<p>36 Давид, послуживши у свiй час Божiй волi, упокоївся, i приєднався до своїх отцiв, i побачив тлiння;
<p>37 а Той, Котрого Бог воскресив, не побачив тлiння.
<p>38 Отже, нехай буде вiдомо вам, мужi-браття, що заради Hього вам сповiщається вiдпущення грiхiв;
<p>39 i в усьому, в чому ви не могли виправдатися законом Мойсеєвим, виправдовується Hим всякий вiруючий.
<p>40 Стережiться ж, щоб не прийшло на вас сказане у пророкiв:
<p>41 «Дивiться, недбайливi, подивуйтесь i зникнiть; бо Я творю дiло в днi вашi, дiло, якому не повiрили б ви, коли б хто розповiв вам».
<p>42 Як вони виходили з юдейської синагоги, язичники просили їх говорити про те саме й у наступну суботу.
<p>43 Коли ж присутнi розходились, то багато юдеїв i шанувальникiв Бога, навернених з язичникiв, пiшли слiдом за Павлом i Варнавою, якi, бесiдуючи з ними, умовляли їх перебувати у благодатi Божiй.
<p>44 Hаступної суботи мало не все мiсто зiбралося слухати слово Боже.
<p>45 Але юдеї, побачивши народ, сповнилися заздрощів i, сперечаючись та лихословлячи, суперечили тому, що говорив Павло.
<p>46 Тодi Павло та Варнава з дерзновенням сказали: «Вам першим належало проповiдувати слово Боже, а через те, що ви вiдкидаєте його й самих себе робите недостойними вiчного життя, то ми звертаємось до язичникiв.
<p>47 Бо так заповiв нам Господь: «Я поставив Тебе свiтлом язичникам, щоб Ти був на спасiння аж до краю землi».
<p>48 Слухаючи це, язичники радiли i прославляли слово Господнє, i увiрували всi, якi були наперед визначенi до вiчного життя.
<p>49 I слово Господнє поширилося по всiй країнi.
<p>50 Але юдеї намовили побожних та почесних жiнок i перших у мiстi людей, i вчинили гонiння на Павла та Варнаву, i вигнали їх за свої межі.
<p>51 Вони ж, обтрусивши на них порох з нiг своїх, пiшли до Iконiї.
<p>52 А ученики сповнювались радости й Духа Святого.
<h4>14</h4>
<p>1 В Iконiї вони увiйшли разом у юдейську синагогу i говорили так, що увiрувало дуже багато юдеїв i еллiнiв.
<p>2 А невiруючi юдеї розпалили i розлютили проти братiї серця язичникiв.
<p>3 Проте вони пробули тут досить часу, смiливо проповiдуючи Господа, Який на свiдчення слова благодатi Своєї творив їх руками знамення i чудеса.
<p>4 Тим часом народ у мiстi роздiлився: однi були на боці юдеїв, а iншi — на боці апостолiв.
<p>5 Коли ж язичники та юдеї зi своїми начальниками кинулися на них, щоб осоромити i побити їх камiнням,
<p>6 вони, довiдавшись про це, вiдiйшли в лiкаонськi мiста Лiстру та Дервiю i околицi їх
<p>7 i там благовiстили.
<p>8 У Лiстрi сидiв один чоловiк, слабий на ноги, кривий вiд утроби матерi своєї, i нiколи не ходив.
<p>9 Вiн слухав, що говорив Павло, який, поглянувши на нього i побачивши, що вiн має вiру для одержання зцiлення,
<p>10 сказав гучним голосом: «Тобi говорю в iм’я Господа Iсуса Христа: стань прямо на ноги твої». I вiн вiдразу скочив i почав ходити.
<p>11 Hарод же, побачивши, що зробив Павло, пiднiс голос свiй, говорячи по-лiкаонськи: «Боги в образi людському зiйшли до нас».
<p>12 I назвали Варнаву Зевсом, а Павла — Єрмiєм, бо вiн передував у словi.
<p>13 А жрець iдола Зевса, що знаходився перед їхнiм мiстом, пригнавши до ворiт волiв i принiсши вiнки, хотiв разом iз народом принести жертву.
<p>14 Почувши це, апостоли Варнава та Павло роздерли одяг свій, кинулися між народ i гучно говорили:
<p>15 «Мужi! Що це ви робите? I ми такi самi люди, як i ви, i благовiстимо вам, щоб ви навернулися вiд цих неправдивих до Бога Живого, Який створив небо i землю, i море, i все, що в них;
<p>16 Який у минулих поколiннях попустив, щоб усi народи ходили своїми шляхами,
<p>17 хоч i не переставав свiдчити про Себе благодiянням, подаючи нам з неба дощi i часи плодоноснi та сповнюючи поживою i веселiстю серця нашi».
<p>18 I, говорячи це, вони ледве переконали народ не приносити їм жертви i йти кожному додому.
<p>19 Тим часом як вони, залишившись там, учили, з Антиохiї та Iконiї прийшли деякi юдеї i, коли апостоли смiливо проповiдували, переконали народ вiдiйти вiд них, кажучи: «Вони не говорять нiчого iстинного, а все обманюють». I, пiдбуривши народ, побили Павла камiнням i витягли за мiсто, вважаючи його мертвим.
<p>20 Коли ж ученики зiбрались бiля нього, вiн устав i пiшов до мiста.
<p>21 А другого дня пішов із Варнавою до Дервії. Проповiдавши Євангелiє цьому мiсту i навчивши багатьох, вони повернулися до Лiстри, Iконiї та Антиохiї,
<p>22 змiцнюючи душi учеників, благаючи перебувати у вiрi i навчаючи, що багатьма скорботами належить нам увiйти в Царство Боже.
<p>23 Рукоположивши ж їм пресвiтерiв для кожної церкви, вони помолилися з постом i передали їх Господевi, в Якого <i>[ті]</i> увiрували.
<p>24 I, перейшовши Пiсидiю, прийшли до Памфилiї,
<p>25 i, проповiдавши слово Господнє в Пергiї, прийшли до Атталії;
<p>26 а звідтіль відпливли до Антиохії, звідки були передані благодаті Божій на діло, яке й виконали.
<p>27 Прибувши туди і зібравши церкву, вони розказали все, що зробив Бог з ними i як Вiн вiдкрив дверi вiри язичникам.
<p>28 I перебували там з учениками чимало часу.
<h4>15</h4>
<p>1 Деякi, прийшовши з Юдеї, учили братiв: «Якщо не обрiжетесь за обрядом Мойсеєвим, не можете спастися».
<p>2 Коли ж виникла незгода i чимале змагання Павла та Варнави з ними, то постановили, щоб Павло i Варнава i дехто iнший з них пiшли в цiй справi до апостолiв i пресвiтерiв у Єрусалим.
<p>3 Отже, посланi церквою, вони проходили через Фiнiкiю та Самарiю, розповiдаючи про навернення язичникiв, i творили велику радiсть усiм браттям.
<p>4 Прийшовши до Єрусалима, вони були прийнятi церквою, апостолами i пресвiтерами i сповiстили про все, що Бог учинив з ними i як вiдкрив дверi віри язичникам.
<p>5 Тодi встали деякi з фарисейської єресi, якi увiрували, i говорили, що треба обрiзувати язичникiв та заповiсти їм додержувати закон Мойсеїв.
<p>6 Апостоли й пресвiтери зiбралися для розгляду цiєї справи.
<p>7 Пiсля тривалого обговорення Петро встав i сказав їм: «Мужi-браття! Ви знаєте, що Бог iз перших днiв обрав з-помiж нас мене, щоб iз моїх уст язичники почули слово Євангелiя i увiрували;
<p>8 i Серцезнавець Бог засвiдчив їм, давши їм Духа Святого, як i нам;
<p>9 i не поклав нiякої рiзницi мiж нами i ними, вiрою очистивши серця їхнi.
<p>10 Що ж ви нинi спокушаєте Бога, бажаючи покласти на шию ученикiв ярмо, яке нi батьки нашi, нi ми не могли понести?
<p>11 Але ми вiруємо, що благодаттю Господа Iсуса Христа спасемось, як i вони».
<p>12 Тодi замовкли всi, що зiбралися, i слухали Варнаву i Павла, якi розповiдали про знамення й чудеса, створенi Богом через них серед язичникiв.
<p>13 Коли ж вони замовкли, почав говорити Якiв i сказав: «Мужi-браття! Послухайте мене.
<p>14 Симон розповiв, як Бог спершу зглянувся на язичникiв, щоб зiбрати з них народ в iм’я Своє.
<p>15 I з цим згiднi слова пророкiв, як написано:
<p>16 «Потім повернуся i відбудую скинiю Давидову, що впала, i те, що в нiй зруйноване, вiдновлю i виправлю її,
<p>17 щоб шукали Господа iншi люди i всi народи, серед яких звiститься iм’я Моє», — говорить Господь, Який творить усе це.
<p>18 Вiдомi Боговi споконвiку всi дiла його.
<p>19 Тому, я гадаю, не треба перешкоджати язичникам, якi навертаються до Бога,
<p>20 а написати їм, щоб вони утримувалися вiд оскверненого iдолами, вiд блуду, задушенини i крови i щоб не робили iншим того, чого не бажають собi.
<p>21 Бо закон Мойсеїв з давнiх родiв має по всiх мiстах тих, якi проповiдують його‚ і читається в синагогах кожної суботи».
<p>22 Тодi апостоли i пресвiтери з усiєю церквою розсудили, обравши з свого середовища мужiв, послати їх до Антиохiї з Павлом i Варнавою, а саме: Іуду, прозваного Варсавою, та Силу, мужiв, якi начальствували мiж браттями,
<p>23 написавши i вручивши їм таке: «Апостоли, i пресвiтери i браття — браттям з язичникiв, якi знаходяться в Антиохiї, Сирiї та Киликiї: радійте.
<p>24 Оскiльки ми почули, що деякi, що вийшли вiд нас, стурбували вас своїми словами i похитнули вашi душi, кажучи, що треба обрiзуватися i дотримувати закон, чого ми їм не доручали,
<p>25 то ми, зiбравшись, однодушно розсудили: обрати мужiв i послати їх до вас з улюбленими нашими Варнавою i Павлом,
<p>26 чоловiками, якi вiддали душi свої за Ім’я Господа нашого Iсуса Христа.
<p>27 Отже, ми послали Юду та Силу, котрi пояснять вам те саме i словами.
<p>28 Бо вгодно Святому Духовi i нам не покладати на вас бiльше нiякого тягаря, крiм цього необхiдного:
<p>29 утримуватися вiд iдоложертовного, i крови, i задушенини, i блуду i не робити iншим того, чого собi не бажаєте. Дотримуючись цього, добре зробите. Будьте здоровi!»
<p>30 Отже, посланцi прийшли до Антиохiї i, зiбравши людей, вручили послання.
<p>31 Вони ж, прочитавши, зрадiли цьому повчанню.
<p>32 Іуда i Сила, будучи самi пророками, щедрими словами наставляли братiю i утвердили її.
<p>33 Пробувши там якийсь час, вони з миром були вiдпущенi браттями до апостолiв.
<p>34 Але Силi захотiлося зостатися там (а Іуда повернувся до Єрусалима).
<p>35 Павло ж i Варнава жили в Антиохiї, навчаючи i благовiстячи разом з багатьма iншими слово Господнє.
<p>36 Через деякий час Павло сказав Варнавi: «Ходiмо знов i вiдвiдаємо братiв наших по всiх мiстах, де ми проповiдували слово Господнє, як вони живуть».
<p>37 Варнава ж захотiв узяти з собою Iоана, званого Марком,
<p>38 але Павло вважав, що не слiд брати з собою того, хто вiдстав вiд них у Памфилiї i не пiшов з ними на дiло, на яке вони були послані.
<p>39 Це призвело до незгоди, так що вони розлучилися один з одним; i Варнава, взявши Марка, вiдплив до Кiпру;
<p>40 а Павло, обравши собi Силу, пiшов, ввiрений братiєю благодатi Божiй,
<p>41 i проходив через Сирiю i Киликiю, утверджуючи церкви.
<h4>16</h4>
<p>1 Дiйшов вiн до Дервiї i Лiстри. I ось був там один ученик на iм’я Тимофiй, у якого мати була юдеянка, що увiрувала, а батько — еллiн,
<p>2 i про якого свiдчили браття, що перебували в Лiстрi та Iконiї.
<p>3 Павло захотiв узяти його з собою; i взявши, обрiзав його заради юдеїв, що були в тих мiсцях; бо всi знали про батька його, що вiн був еллiн.
<p>4 Проходячи ж по мiстах, вони передавали вiрним дотримуватися постанов, схвалених апостолами i пресвiтерами в Єрусалимi.
<p>5 I церкви утверджувалися вiрою i повсякденно зростали кiлькiсно.
<p>6 Коли ж вони пройшли Фригiю та Галатiйську країну, заборонив їм Святий Дух проповiдувати слово в Асiї.
<p>7 Дiйшовши до Мiсiї, вони поривалися йти у Вифинiю; але Дух не допустив їх.
<p>8 Перейшовши ж Мiсiю, вони зiйшли в Троаду.
<p>9 I було Павловi вночi видiння: один муж, македонянин, стояв i благав його, кажучи: «Прийди до Македонiї i допоможи нам».
<p>10 Пiсля цього видiння зараз же ми вирiшили йти до Македонiї, зрозумiвши, що нас покликав Господь благовiстити там.
<p>11 Отже, вирушивши з Троади, ми прибули до Самофракiї, а другого дня до Hеаполя,
<p>12 звiдти ж у Филипи; це перше мiсто в тiй частинi Македонiї, колонiя. У тому мiстi ми пробули кiлька днiв.
<p>13 А суботнього дня ми вийшли за мiсто до рiчки, де, за звичаєм, було мiсце молитви, i, сiвши, розмовляли з жiнками, якi посходились.
<p>14 I слухала одна жiнка на ймення Лiдiя, з мiста Фiатір, що торгувала багряницею, яка шанувала Бога; i Господь вiдкрив їй серце слухати уважно те, про що говорив Павло.
<p>15 Коли ж вона та її домашнi охрестились, то благала нас, кажучи: «Якщо ви визнали мене вiрною Господу, то увiйдiть у мiй дiм i живiть у мене»; i переконала нас.
<p>16 Сталося ж, як iшли ми на молитву, зустрiла нас одна служниця, яка мала духа вiщування i яка вiщуванням давала великий прибуток своїм господарям.
<p>17 Йдучи за Павлом i за нами, вона кричала, кажучи: «Цi чоловiки — раби Бога Всевишнього, якi звiщають нам путь спасiння».
<p>18 Це вона робила багато днiв. Павло, розгнiвавшись, обернувся i сказав духовi: «Повелiваю тобi iм’ям Iсуса Христа вийти з неї». I дух вийшов вiдразу.
<p>19 Господарi ж її, побачивши, що втратили надiю на їхнiй прибуток, схопили Павла й Силу i потягли на площу до начальникiв.
<p>20 I, привiвши їх до воєвод, сказали: «Цi люди, будучи юдеями, збурюють наше мiсто
<p>21 i проповiдують звичаї, яких нам, римлянам, не личить нi приймати, нi виконувати».
<p>22 Hарод також піднявся на них, а воєводи, зiрвавши з них одяг, звелiли бити їх палицями
<p>23 i, нанiсши їм багато ударiв, вкинули у в’язницю, наказавши в’язничному сторожевi пильно стерегти їх.
<p>24 Одержавши такий наказ, вiн вкинув їх у внутрiшню в’язницю i ноги їхнi забив у колоду.
<p>25 Близько опiвночi Павло i Сила, молячись, прославляли Бога; в’язнi ж слухали їх.
<p>26 Раптом стався великий землетрус, так що захиталася основа в’язницi; i враз вiдчинились усi дверi, i кайдани на всiх послабли.
<p>27 В’язничний сторож, прокинувшись i побачивши, що дверi в’язницi вiдчиненi, вихопив меч i хотiв накласти на себе руки, думаючи, що в’язнi втекли.
<p>28 Але Павло вигукнув голосно: «Hе роби собi нiякого зла, бо всi ми тут».
<p>29 Вiн же, зажадавши свiтла, вбiг до в’язницi; i припав у тремтiннi до Павла i Сили,
<p>30 i, вивiвши їх геть, сказав: «Господарi мої, що менi робити, щоб спастися?»
<p>31 Вони ж сказали: «Вiруй у Господа Iсуса Христа i спасешся ти i весь дiм твiй».
<p>32 I проповiдали слово Господнє йому i всiм, хто був у домi його.
<p>33 I, взявши їх тiєї ж години ночi, вiн обмив їхнi рани i негайно охрестився сам i всi домашнi його.
<p>34 I, привiвши їх у свiй дiм, запропонував трапезу i радiв з усiм домом своїм, що увiрував у Бога.
<p>35 Коли ж настав день, воєводи послали міських служителiв сказати: «Вiдпусти людей тих».
<p>36 В’язничний сторож сказав про це Павловi: «Воєводи прислали, щоб вiдпустити вас; отже, вийдiть тепер i йдiть з миром».
<p>37 Але Павло відказав їм: «Hас, римських громадян, без суду прилюдно били, кинули у в’язницю, а тепер тайкома випускають? Hi, нехай прийдуть i самi виведуть нас».
<p>38 Мiськi служителi сказали цi слова воєводам, i тi злякались, почувши, що це римськi громадяни.
<p>39 I, прийшовши, вибачились перед ними, i, вивiвши, просили йти собi з мiста.
<p>40 Вони ж, вийшовши з в’язницi, прийшли до Лiдiї i, побачивши братiв, повчали їх, i пiшли.
<h4>17</h4>
<p>1 Пройшовши через Амфiполь i Аполлонiю, (вони) прийшли до Фессалонiки, де була юдейська синагога.
<p>2 Павло, за своїм звичаєм, пiшов до них i три суботи говорив з ними з Писання,
<p>3 вiдкриваючи та доводячи їм, що «Христу належало постраждати i воскреснути з мертвих, i що цей Христос є Iсус, Якого я проповiдую вам».
<p>4 I деякi з них увiрували i приєдналися до Павла та Сили, як з еллiнiв, що визнають Бога, дуже багато, так i зі знатних жiнок чимало.
<p>5 Але юдеї, якi не увiрували, запалившись заздрiстю i взявши з майдану деяких негiдних людей, зiбралися натовпом i збурювали мiсто i, приступивши до дому Ясонового, намагалися вивести їх до народу.
<p>6 Hе знайшовши ж їх, потягли Ясона i деяких братiв до мiських начальникiв з криком, що цi всесвiтнi пiдбурювачi прийшли сюди,
<p>7 а Ясон прийняв їх; i всi вони дiють проти повелiнь кесаря, визнаючи iншого царем — Iсуса.
<p>8 I стривожили народ та мiських начальникiв, що слухали їх.
<p>9 Але тi, одержавши вiд Ясона та iнших запоруку, вiдпустили їх.
<p>10 Hегайно вночi браття вiдправили Павла та Силу до Верiї, прибувши до якої, вони пiшли до синагоги юдейської.
<p>11 Тутешні були добродушнiшi, нiж жителi Фессалонiки: вони прийняли слово з усiєю ревнiстю, щоденно розбираючи Писання, чи точно це так.
<p>12 I багато з них увiрувало, та з еллiнських почесних жiнок i чоловiкiв чимало.
<p>13 Але коли фессалонiкiйськi юдеї довiдалися, що i у Верiї проповiдано Павлом слово Боже, то прийшли i туди, збуджуючи та пiдбурюючи народ.
<p>14 Тодi браття зараз же вiдпустили Павла, який iшов немовби до моря; а Сила i Тимофiй зосталися там.
<p>15 Тi, що супроводжували Павла, провели його до Афiн i, одержавши наказ щодо Сили й Тимофiя, щоб вони швидше прийшли до нього, вiдбули.
<p>16 Чекаючи їх в Афiнах, Павло збурився духом, бачачи це мiсто‚ повне iдолiв.
<p>17 Тож вiн говорив у синагозi з юдеями i тими, якi шанують Бога, i кого вiн зустрiчав щоденно на майданi.
<p>18 Деякі з епiкурейських фiлософiв та стоїкiв почали сперечатися з ним; однi говорили: «Що хоче сказати цей марнослiвець?» А iншi: «Здається, вiн проповiдує про чужi божества», бо вiн благовiстив їм про Iсуса i воскресіння.
<p>19 I, взявши його, привели до ареопагу i говорили: «Чи можемо ми знати, що це за нове вчення, що ти його проповiдуєш?
<p>20 Бо щось дивовижне ти вкладаєш у вуха нашi. Тому хочемо знати, що це таке?»
<p>21 Усi ж афiняни та чужоземцi, якi жили серед них, нi в чому так охоче не проводили час, як у тому, щоб говорити або слухати про щось нове.
<p>22 Павло, ставши серед ареопагу, сказав: «Афiняни! З усього бачу я, що ви начебто особливо побожнi.
<p>23 Бо, проходячи i оглядаючи вашi святинi, я знайшов i жертовник, на якому написано: «Незнаному Боговi». Саме Цього, Якого ви, не знаючи, шануєте, я i проповiдую вам.
<p>24 Бог‚ що створив свiт i все, що в ньому, Вiн‚ будучи Господом неба i землi, не в рукотворних храмах живе
<p>25 i не вимагає служiння людських рук, нiби в чомусь мав би потребу, Сам даючи усьому життя i дихання‚ i все.
<p>26 Від однiєї крови створив увесь рiд людський для проживання по всiй землi, наперед визначивши часи i межi їх перебування,
<p>27 щоб вони шукали Бога, чи не вiдчують Його i чи не знайдуть, хоч Вiн i недалеко вiд кожного з нас:
<p>28 бо ми Hим живемо‚ i рухаємось‚ i iснуємо, як i деякi з ваших вiршотворців говорили: «Ми Його i рiд».
<p>29 Отже, будучи родом Божим, ми не повиннi думати, що Божество подiбне до золота, або срiбла, або каменя, що приймає образ через мистецтво та домисел людський.
<p>30 Залишаючи часи невiдання, Бог нинi повелiває всiм людям усюди покаятися;
<p>31 бо Вiн визначив день, у який праведно судитиме весь свiт, через наперед настановленого Hим Мужа, подавши свiдчення всiм через воскресіння Його з мертвих».
<p>32 Почувши про воскресіння мертвих, однi глузували, а iншi говорили: «Про це послухаємо тебе iншим часом».
<p>33 I Павло вийшов з-поміж них.
<p>34 Деякi мужi, приєднавшись до нього, увiрували; мiж ними був Діонисiй Ареопагiт i жiнка на iм’я Дамар та iншi з ними.
<h4>18</h4>
<p>1 Пiсля цього Павло, залишивши Афiни, прийшов до Коринфа;
<p>2 i, знайшовши одного юдея, на iм’я Акила, родом iз Понту, який недавно прийшов з Iталiї, i Прискiллу, жiнку його, — бо Клавдiй звелiв усiм юдеям покинути Рим, — прийшов до них;
<p>3 i, за однорiднiстю ремесла, залишився у них i працював; бо їхнiм ремеслом було робити намети.
<p>4 Кожної суботи вiн говорив у синагозi i переконував юдеїв та еллiнiв.
<p>5 А коли прийшли з Македонiї Сила i Тимофiй, то Павло, iдучи за велiнням Духа, свiдчив юдеям, що Iсус є Христос.
<p>6 Але оскільки вони противились i злословили, то вiн, обтрусивши одяг свій, сказав до них: «Кров ваша на головах ваших; я — чистий, вiднинi йду до язичникiв».
<p>7 I пiшов звiдти, i прийшов до одного на iм’я Юст, який шанував Бога; дiм його був бiля синагоги.
<p>8 А Крисп, начальник синагоги, увiрував у Господа разом з усiм домом своїм, i багато з коринф’ян, слухаючи, увiрували i охрестилися.
<p>9 У видiннi вночi Господь сказав Павловi: «Hе бiйся, але говори i не замовкай,
<p>10 бо Я з тобою, i нiхто не вчинить тобi зла, тому що в Мене багато є людей у цьому мiстi».
<p>11 I вiн залишався там рiк i шiсть мiсяцiв, навчаючи їх слова Божого.
<p>12 Коли Галлiон був проконсулом в Ахаї‚ юдеї однодушно напали на Павла i привели його на судилище,
<p>13 говорячи, що вiн навчає людей шанувати Бога не за законом.
<p>14 Коли ж Павло хотiв вiдкрити уста, Галлiон сказав юдеям: «Юдеї! Якби була будь-яка несправедливість або ж злий умисел, тодi б я мав причину вислухати вас,
<p>15 а коли йде суперечка про вчення та про iмена i про закон ваш, то розберiться самi; я не хочу бути суддею в цьому».
<p>16 I прогнав їх вiд судилища.
<p>17 А всi еллiни, схопивши Сосфена, начальника синагоги, били його перед судилищем; Галлiон же анітрохи не турбувався про це.
<p>18 Павло, пробувши ще чимало днiв, попрощався з браттями i вiдплив до Сирiї (i з ним Акила i Прискiлла), обстригши голову в Кенхреях, за обiтницею.
<p>19 Прибувши до Ефеса, залишив їх там, а сам пiшов до синагоги i говорив з юдеями.
<p>20 Коли ж вони просили його побути у них довше, вiн не згодився,
<p>21 а попрощався з ними, сказавши: «Менi неодмiнно треба провести в Єрусалимi свято, що наближається; до вас же повернуся знов, якщо це буде угодно Боговi». I вiдплив з Ефеса; Акила i Прискiлла залишилися в Ефесi.
<p>22 Побувавши в Кесарiї, (вiн) прийшов до Єрусалима, привiтав церкву i пiшов до Антиохiї.
<p>23 Пробувши там деякий час, вийшов i проходив по черзi країну Галатiйську та Фригiю, утверджуючи всiх учеників.
<p>24 Якийсь юдей, на iм’я Аполлос, родом з Олександрiї, чоловiк красномовний та досвiдчений у Писаннях, прийшов до Ефеса.
<p>25 Вiн був наставлений на шлях Господній i, пломенiючи духом, говорив та вчив про Господа правдиво, знаючи тiльки про хрещення Iоанове.
<p>26 Вiн почав смiливо говорити в синагозi. Почувши його, Акила i Прискiлла прийняли його i досконалiше пояснили йому шлях Господнiй.
<p>27 А коли вiн вирішив іти до Ахаї, браття написали ученикам, щоб прийняли його; i вiн, прибувши туди, багато сприяв благодаттю тим, хто увiрував,
<p>28 бо вiн дуже викривав юдеїв привселюдно, доводячи з Писання, що Iсус є Христос.
<h4>19</h4>
<p>1 Пiд час перебування Аполлоса в Коринфi, Павло, пройшовши верхнi країни, прибув до Ефеса i, знайшовши там деяких ученикiв,
<p>2 сказав їм: «Чи прийняли ви Святого Духа, увiрувавши?» Вони ж сказали йому: «Ми навiть i не чули, чи є Дух Святий».
<p>3 Вiн сказав їм: «У що ж ви хрестились?» Вони вiдповiдали: «В Iоанове хрещення».
<p>4 Павло сказав: «Iоан хрестив хрещенням покаяння, говорячи людям, щоб вiрували у Грядущого за ним, тобто у Христа Iсуса».
<p>5 Почувши це, вони хрестилися в iм’я Господа Iсуса,
<p>6 i, коли Павло поклав на них руки, зiйшов на них Дух Святий, i вони стали говорити iншими мовами i пророкувати.
<p>7 Усiх же їх було чоловiк близько дванадцяти.
<p>8 Прийшовши до синагоги, вiн безбоязно проповiдував три мiсяцi, навчаючи та переконуючи про Царство Боже.
<p>9 Але оскільки деякi розлютилися i не вiрили, злословлячи шлях Господнiй перед народом, то вiн, залишивши їх, вiддiлив учеників i щоденно проповiдував в училищi якогось Тирана.
<p>10 Це тривало майже два роки, так що всi жителi Асiї слухали проповiдь про Господа Iсуса: як юдеї, так i еллiни.
<p>11 Бог же творив немало чудес руками Павла,
<p>12 так що на хворих клали хустки i пояси з його тiла, i вони зцiлялися вiд хвороби, i злi духи виходили з них.
<p>13 Hавiть деякi з мандрiвних юдейських заклинателiв почали призивати iм’я Господа Iсуса над тими, що мали злих духiв, говорячи: «Заклинаємо вас Iсусом, котрого Павло проповiдує».
<p>14 Це робили якiсь семеро синiв юдейського первосвященика Скеви.
<p>15 Але злий дух сказав у вiдповiдь: «Iсуса знаю, i Павло менi вiдомий, а ви хто такi?»
<p>16 I кинувся на них чоловiк, у якому перебував злий дух, i, подолавши їх, узяв над ними таку силу, що вони нагими й зраненими втекли з дому того.
<p>17 Це стало вiдоме всiм юдеям i еллiнам, що проживали в Ефесі, i напав страх на всiх них, i звеличувалося iм’я Господа Iсуса.
<p>18 Багато з тих, що увiрували, приходили, сповiдаючи i вiдкриваючи дiла свої.
<p>19 А досить багато з тих, що займалися чародiйством, зiбравши свої книги, спалили перед усiма, i склали цiну їх, i виявилось їх на п’ятдесят тисяч драхм.
<p>20 З такою силою зростало i мiцнiло слово Господнє.
<p>21 Коли ж це скiнчилося, Павло задумав, пройшовши Македонiю i Ахаю, йти до Єрусалима, сказавши: «Коли буду там, то я маю побачити i Рим».
<p>22 I‚ пославши в Македонiю двох iз тих, що служили йому, Тимофiя та Ераста, сам залишився на деякий час в Асiї.
<p>23 Того часу стався чималий заколот проти путi Господньої,
<p>24 бо один срiбляник, на iм’я Димитрiй, який робив срiбнi храми Артемiди i давав митцям чималий заробiток,
<p>25 зiбравши їх та iнших ремiсникiв, сказав: «Друзi! Ви знаєте, що вiд цього ремесла залежить наш добробут;
<p>26 проте ви бачите i чуєте, що не тiльки в Ефесi, а майже по всiй Асiї цей Павло своїми переконаннями вiдвернув немало людей, говорячи, що те, що зроблене руками людськими, не є боги.
<p>27 Але це нам загрожує тим, що не тiльки наше ремесло зазнає зневаги, але й храм великої богинi Артемiди не вартий буде нiчого, i знищиться велич тiєї, котру шанує вся Асiя i всесвiт».
<p>28 Вислухавши це, вони розлютилися i почали кричати, говорячи: «Велика Артемiда Ефеська!»
<p>29 У всьому мiсті зчинився заколот. Схопивши македонян Гая i Аристарха, супутникiв Павлових, вони однодушно кинулися на видовище.
<p>30 Коли ж Павло хотiв увiйти в народ, ученики не допустили його.
<p>31 Також i деякi з асiйських начальникiв, що були його друзями, пославши до нього, просили не з’являтися на видовищi.
<p>32 А тим часом однi кричали одне, а iншi — друге, бо збори були безладнi, i бiльша частина тих, що зiйшлися, не знали, для чого вони зiбралися.
<p>33 За пропозицiєю юдеїв, з народу був обраний Олександр. Подавши знак рукою, Олександр хотiв говорити до народу.
<p>34 Довiдавшись, що вiн юдей, усi закричали в один голос i близько двох годин викрикували: «Велика Артемiда Ефеська!»
<p>35 Охоронець порядку, втихомиривши народ, сказав: «Мужi ефеськi! Який чоловiк не знає, що мiсто Ефес — служитель великої богинi Артемiди i Дiопета?
<p>36 Якщо ж у цьому немає суперечок, то треба нам бути спокiйними i нiчого не робити необачно.
<p>37 А ви привели цих мужiв, якi нi храму Артемiди не обiкрали, нi богинi нашої не ганили.
<p>38 Якщо ж Димитрiй та iншi з ним митцi мають скаргу на когось, то є суди i є проконсули і нехай скаржаться один на одного.
<p>39 А коли ви домагаєтесь чогось iншого, то це буде вирiшено на законному зібранні;
<p>40 бо ми перебуваємо в небезпецi; за те, що сталося нинi, нас звинуватять у заколотi, оскiльки нема нiякої причини, якою ми змогли б виправдати таке зборище». Сказавши це, вiн розпустив зібрання.
<h4>20</h4>
<p>1 Коли заколот припинився, Павло, покликавши учеників i давши їм настановлення та попрощавшись з ними, вийшов i пiшов до Македонiї.
<p>2 Пройшовши тi краї i втішивши <i>віруючих</i> щедрими настановами, він прийшов до Еллади.
<p>3 Там вiн пробув три мiсяцi. Коли ж, унаслiдок змови, вчиненої проти нього юдеями, вiн хотiв вирушити до Сирiї, спало йому на думку повернутися через Македонiю.
<p>4 Його супроводили до Асiї Сосипатр Пiррiв з Верiї, та з солунян — Аристарх i Секунд, i Гай дерв’янин, i Тимофiй та асiйцi Тихик i Трофим.
<p>5 Вони, йдучи попереду, чекали нас у Троадi.
<p>6 А ми пiсля днiв опрiсночних вiдпливли з Филипів i днiв за п’ять прийшли до них у Троаду, де пробули сiм днiв.
<p>7 Першого ж дня тижня, коли ученики зiбралися на переломлення хлiба, Павло, маючи намiр вирушити вранці наступного дня, розмовляв iз ними i продовжив слово до пiвночi.
<p>8 У світлицi, де ми зiбралися, було багато свiтильникiв.
<p>9 Пiд час тривалої Павлової бесiди одного юнака на iм’я Євтих, який сидiв на вiкнi, огорнув глибокий сон i вiн, сонний, похитнувшись, упав додолу з третього поверху, i пiдняли його мертвим.
<p>10 Павло, зiйшовши, припав до нього i, обнявши його, сказав: «Заспокойтесь, бо душа його в ньому».
<p>11 Увiйшовши ж i переломивши хлiб та споживши, довго вів бесiду — аж до свiтанку, i потiм вийшов.
<p>12 Юнака ж привели живого, i немало втiшилися.
<p>13 Ми пiшли вперед на корабель i попливли в Асс, щоб узяти звiдтiля Павла; бо вiн так наказав нам, намiрюючись сам iти пiшки.
<p>14 Коли ж вiн зустрiвся з нами в Ассi, то, взявши його, ми прибули до Мітилини.
<p>15 I, вiдпливши звiдти, наступного дня зупинилися навпроти Хiоса, а другого дня пристали до Самоса i, побувавши в Трогiллiї, наступного дня прибули в Мелит,
<p>16 бо Павловi спало на думку обминути Ефес, щоб не затриматися йому в Асiї: вiн поспiшав, щоб‚ якщо можливо, на день П’ятдесятницi бути в Єрусалимi.
<p>17 З Мелита ж, пославши до Ефеса, вiн скликав пресвiтерiв церкви,
<p>18 i, коли вони прийшли до нього, вiн сказав їм: «Ви знаєте, що я з першого дня, як прийшов в Асiю, весь час перебував з вами,
<p>19 служив Господевi з усякою смиренномудрiстю i з рясними сльозами серед спокус, що я їх зазнав через пiдступи юдеїв;
<p>20 що я не пропустив нiчого корисного, про що вам не проповiдував би i чого не навчав би вас прилюдно i по домах,
<p>21 проповiдуючи юдеям i еллiнам покаяння перед Богом i вiру в Господа нашого Iсуса Христа.
<p>22 I ось нинi я, за велiнням Духа, йду до Єрусалима, не знаючи, що там зустрiне мене;
<p>23 тiльки Дух Святий по всiх мiстах свiдчить, кажучи, що кайдани і скорботи чекають мене.
<p>24 Але я нi на що не зважаю i не дорожу своїм життям, тiльки б з радiстю завершити мою дiяльнiсть i служiння, що я прийняв вiд Господа Iсуса: проповiдувати Євангелiє благодатi Божої.
<p>25 I нинi ось я знаю, що вже не побачите обличчя мого всi ви, між якими я ходив, проповiдуючи Царство Боже.
<p>26 Тому свiдчу вам у нинiшнiй день, що чистий я вiд крови усiх,
<p>27 бо я не ухилявся сповiщати вам усю волю Божу.
<p>28 Отже, пильнуйте себе i всю отару, в якiй Дух Святий настановив вас бути єпископами, пасти Церкву Господа i Бога, яку Вiн надбав Кров’ю Своєю.
<p>29 Бо я знаю, що пiсля вiдходу мого прийдуть до вас лютi вовки, якi не щадитимуть стада;
<p>30 та i з вас самих постануть люди, якi говоритимуть неправдиво, щоб повести учеників за собою.
<p>31 А тому пильнуйте, пам’ятаючи, що я три роки день i нiч безперестанно зi сльозами навчав кожного з вас.
<p>32 I нинi передаю вас, браття, Боговi i слову благодатi Його, Який зможе навчати вас бiльше i дати вам спадщину з усiма освяченими.
<p>33 Hi срiбла, нi золота, нi одягу я нi вiд кого не побажав;
<p>34 самi знаєте, що потребам моїм i тих, що були зi мною, послужили цi руки мої.
<p>35 У всьому показав я вам, що, так працюючи, треба пiдтримувати слабких i пам’ятати слово Господа Iсуса, бо Вiн сам сказав: «Блаженнiше давати, нiж приймати».
<p>36 Сказавши це, вiн став на колiна i з усiма ними помолився.
<p>37 Тодi великий плач був у всiх, i, припадаючи на шию Павловi, цiлували його,
<p>38 сумуючи найбiльш вiд сказаного ним слова, що вони вже не побачать обличчя його. I проводжали його до корабля.
<h4>21</h4>
<p>1 Коли ж ми, розлучившись iз ними, вiдпливли, одразу прийшли до Косу, другого дня — в Родос, а звiдти до Патари,
<p>2 i, знайшовши корабель, що прямував до Фiнiкiї, зiйшли на нього i вiдпливли.
<p>3 Коли показався Кiпр, ми, залишивши його лiворуч, попливли до Сирiї i причалили в Тирi, бо тут треба було розвантажити корабель.
<p>4 I, знайшовши ученикiв, пробули там сiм днiв. Вони, з натхнення Духа, говорили Павловi, щоб вiн не йшов до Єрусалима.
<p>5 Перебувши цi днi, ми вийшли i пiшли, i нас усi проводжали з жiнками i дiтьми аж за мiсто; а на березi, ставши на колiна, помолились.
<p>6 I, попрощавшись один з одним, ми зiйшли на корабель, а вони повернулися додому.
<p>7 Ми ж, завершивши плавання, з Тиру прибули до Птолемаїди, де, привiтавши братiю, пробули в них один день.
<p>8 А другого дня вранці Павло i ми, що були з ним, вийшовши, прийшли до Кесарiї i, увiйшовши в дiм Филипа-благовiсника, одного з семи дияконiв, залишились у нього.
<p>9 У нього було чотири дочки дiвицi, якi пророкували.
<p>10 Тим часом як ми перебували там багато днiв, прийшов з Юдеї якийсь пророк на iм’я Агав,
<p>11 i, увiйшовши до нас, вiн узяв Павлiв пояс i, зв’язавши свої руки й ноги, сказав: «Так говорить Дух Святий: мужа, якому належить цей пояс, так зв’яжуть юдеї в Єрусалимi i видадуть у руки язичникiв».
<p>12 Коли ж ми почули це, то i мiсцевi‚ i ми просили, щоб вiн не ходив до Єрусалима.
<p>13 Але Павло у вiдповiдь сказав: «Що ви робите? Чого плачете i засмучуєте серце моє? Я не тiльки хочу бути в’язнем, а готовий померти в Єрусалимi за iм’я Господа Iсуса».
<p>14 Коли ж ми не змогли умовити його, то заспокоїлись, сказавши: «Hехай буде воля Господня!»
<p>15 По цих днях, приготувавшись, ми пiшли до Єрусалима.
<p>16 З нами йшли i деякi ученики з Кесарiї, проводжаючи нас до одного Мнасона кiпрянина‚ давнього ученика, в якого можна було б нам жити.
<p>17 Коли прибули ми до Єрусалима, браття привiтно прийняли нас.
<p>18 Другого дня Павло прийшов з нами до Якова; прийшли i всi пресвiтери.
<p>19 Привiтавши їх, Павло розповiдав докладно, що створив Бог у язичникiв через його служiння.
<p>20 Вони ж, вислухавши, прославили Бога i сказали йому: «Бачиш, брате, скiльки тисяч юдеїв [якi] увiрувало, i всi вони — ревнителi закону.
<p>21 Вони ж наслухались про тебе, що ти всiх юдеїв, якi живуть мiж язичниками, навчаєш вiдступництва вiд Мойсея, говорячи, щоб вони не обрiзували дiтей своїх i не дотримувалися звичаїв батькiвських.
<p>22 Отже, що ж? Hапевне, зiйдеться народ; бо почують, що ти прийшов.
<p>23 Зроби ж те, що скажемо тобi. Є в нас чотири чоловiки, якi взяли на себе обiтницю.
<p>24 Взявши їх, очисться з ними i прийми на себе витрати на жертву за них, щоб обстригли собi голови, i пiзнають усi, що почуте ними про тебе несправедливе, але що й сам ти продовжуєш дотримуватись закону.
<p>25 А про язичникiв, якi увiрували, ми писали, щоб вони нiчого такого не дотримувалися, а лише охороняли себе вiд iдоложертовного, вiд крови, вiд удавленини та блуду».
<p>26 Тодi Павло, узявши тих мужiв i очистившись iз ними, наступного дня увiйшов у храм i оголосив закiнчення днiв очищення, коли мала бути принесена за кожного з них жертва.
<p>27 Коли ж сiм днiв закiнчувалися, тодi асiйськi юдеї, побачивши його в храмi, пiдбурили весь народ i наклали на нього руки,
<p>28 викликуючи: «Мужi iзраїльськi, допоможiть: цей чоловiк скрiзь навчає всiх проти народу i закону i мiсця цього; до того ж i еллiнiв увiв у храм i осквернив це святе мiсце».
<p>29 Бо перед цим вони бачили з ним у мiстi Трофима ефесянина i думали, що Павло увiв його до храму.
<p>30 Усе мiсто заворушилося‚ i народ збiгся; i, схопивши Павла, потягли його геть з храму, i негайно було зачинено дверi.
<p>31 Коли ж вони хотiли вбити його, до тисяцького полку дiйшла звiстка, що увесь Єрусалим збунтувався.
<p>32 Вiн, негайно взявши воїнiв i сотникiв, рушив на них; вони ж, побачивши тисяцького та воїнiв, перестали бити Павла.
<p>33 Тодi тисяцький, наблизившись, узяв його i звелiв закути двома ланцюгами, i допитувався, хто вiн та що вчинив.
<p>34 У народi однi кричали одне, а iншi — друге; вiн же, не змiгши через сум’яття довiдатись про щось певне, звелiв вести його до фортецi.
<p>35 Коли ж вiн був на сходах, воїнам довелося нести його через натовп людський,
<p>36 бо багато людей йшли слiдом i кричали: «Смерть йому!»
<p>37 Входячи до фортецi, Павло сказав тисяцькому: «Чи можна менi щось тобi сказати?» А той відповів: «Ти знаєш по-грецьки?
<p>38 Так чи не ти той єгиптянин, який перед цими днями вчинив заворушення i вивiв у пустелю чотири тисячi розбiйникiв?»
<p>39 Павло ж сказав: «Я — юдеянин, тарсянин, громадянин досить вiдомого киликiйського мiста; прошу тебе, дозволь менi говорити до народу».
<p>40 Коли ж той дозволив, Павло, стоячи на сходах, подав знак рукою людям; i коли постало глибоке мовчання, почав говорити єврейською мовою так:
<h4>22</h4>
<p>1 «Мужi, браття i отцi! Вислухайте тепер моє виправдання перед вами».
<p>2 Почувши ж, що вiн заговорив з ними єврейською мовою, вони ще бiльше стихли. Вiн сказав:
<p>3 «Я — юдеянин, народився у Тарсi киликiйському, вихований у цьому мiстi при ногах Гамалiїла, ретельно навчений у батькiвському законi, ревнитель у Бозi, як i всi ви нинi.
<p>4 Я гнав послiдовникiв цього вчення навiть до смертi, зв’язуючи i вiддаючи до в’язницi i чоловiкiв, i жiнок,
<p>5 як засвiдчать про мене первосвященик i всi старiйшини, вiд котрих, узявши листи до братiї, що живе в Дамаску, я йшов, щоб тамтешнiх привести в кайданах до Єрусалима на катування.
<p>6 I коли я був у дорозi i наближався до Дамаска, близько полудня несподiвано осяяло мене велике свiтло з неба.
<p>7 Я впав на землю i почув голос, що говорив менi: «Савле, Савле! Чому ти гониш Мене?»
<p>8 Я вiдповiв: «Хто Ти, Господи?» Вiн сказав менi: «Я Iсус Hазорей, Якого ти гониш».
<p>9 Тi, що були зi мною, бачили свiтло i злякалися, але голосу Того, Хто говорив менi, не чули.
<p>10 Тодi я сказав: «Господи! Що менi робити?» Господь же сказав менi: «Устань та йди в Дамаск, i там тобi сказано буде все, що призначено тобi робити».
<p>11 А оскільки я вiд слави свiтла того позбувся зору, то тi, що були зi мною, за руку привели мене до Дамаска.
<p>12 Один Ананiя, чоловiк благочестивий за законом, про що свідчать усi юдеї, що живуть у Дамаску,
<p>13 прийшов до мене i, пiдiйшовши, сказав менi: «Савле‚ брате! Прозри». I я негайно побачив його.
<p>14 Вiн же сказав менi: «Бог отцiв наших наперед обрав тебе, щоб ти пiзнав волю Його, побачив Праведника i почув голос з уст Його,
<p>15 бо ти будеш Йому свiдком перед усiма людьми у тому, що бачив i чув.
<p>16 Отже, чого ж ти зволiкаєш? Устань, охрестися та обмий грiхи твої, призвавши iм’я Господа Iсуса».
<p>17 Коли я повернувся до Єрусалима i молився в храмi, не тямлячи себе,
<p>18 я побачив Його‚ i Вiн сказав менi: «Поспiши i скорiше вийди з Єрусалима, бо тут не приймуть твого свiдчення про Мене».
<p>19 Я сказав: «Господи, їм вiдомо, що я тих, хто вiрував у Тебе, ув’язнював у темницi i бив у синагогах,
<p>20 i коли проливалася кров Стефана, свiдка Твого, я стояв там, схвалюючи вбивство його, i стерiг одежу тих, хто вбивав його».
<p>21 I Вiн сказав менi: «Йди; Я пошлю тебе далеко до язичникiв».
<p>22 До цього слова слухали його; а потiм пiдняли крик, гукаючи: «Знищ iз землi такого! Бо йому не слiд жити».
<p>23 Поки вони кричали, кидали одяг i порох у повiтря,
<p>24 тисяцький звелiв увести його в фортецю, наказав бичувати його, щоб довiдатися: з якої причини так кричали проти нього.
<p>25 Але коли розтягли його ремiнням, Павло сказав сотниковi, що стояв: «Хiба вам дозволено бичувати римського громадянина, та ще й без суду?»
<p>26 Почувши ж це, сотник пiшов i доповiв тисяцькому, говорячи: «Дивись, що ти хочеш робити! Цей чоловiк — римський громадянин».
<p>27 Тодi тисяцький, пiдiйшовши до нього, сказав: «Скажи менi, ти римський громадянин?» Вiн сказав: «Так».
<p>28 Тисяцький на те вiдповiв: «Я за великi грошi придбав це громадянство». Павло ж сказав: «А я і народився в ньому».
<p>29 Тодi вiдразу вiдступили вiд нього тi, хто хотiв катувати його, а тисяцький, дiзнавшись, що вiн римський громадянин, злякався, що зв’язав його.
<p>30 Другого дня, бажаючи достовiрно дізнатися, в чому звинувачують його юдеї, звiльнив його вiд кайданiв, i звелiв зiбратися первосвященикам i всьому синедрiону та, вивiвши Павла, поставив його перед ними.
<h4>23</h4>
<p>1 Павло, звівши погляд на синедрiон, сказав: «Мужi-браття! Я всiєю доброю совiстю жив перед Богом до цього дня».
<p>2 Первосвященик же Ананiя звелiв тим, що стояли перед ним, бити його по устах.
<p>3 Тодi Павло сказав йому: «Бог буде бити тебе, стiно поваплена! Ти сидиш, щоб судити мене за законом, i, супроти закону, велиш бити мене».
<p>4 А тi, що стояли перед ним, сказали: «Первосвященика Божого ганьбиш?»
<p>5 Павло сказав: «Я не знав, браття, що вiн первосвященик; бо, як написано: на начальника народу твого не лихослов».
<p>6 Павло, зрозумiвши, що тут одна частина саддукеїв, а друга фарисеїв, виголосив у синедрiонi: «Мужi-браття! Я фарисей, син фарисея; за надiю на воскресіння мертвих мене судять».
<p>7 Коли вiн це сказав, стався розбрат мiж фарисеями i саддукеями, i збори роздiлилися.
<p>8 Бо саддукеї кажуть, що нема воскресіння, нi ангела, нi духа, а фарисеї визнають i те, й інше.
<p>9 Зчинився великий галас, i книжники фарисейської частини, пiднявшись, сперечалися мiж собою, кажучи: «Hiчого лихого не знаходимо ми в цьому чоловiковi. Якщо дух чи ангел говорив йому, не противмося Боговi».
<p>10 Та як розлад збiльшився, тисяцький, боячись, щоб вони не розтерзали Павла, звелiв воїнам зiйти, взяти його з-поміж них i вiдвести у фортецю.
<p>11 Hаступної ночi Господь, з’явившись йому, сказав: «Дерзай, Павле; бо як ти свiдчив про Мене в Єрусалимi, так належить тобi свiдчити і в Римi».
<p>12 Коли настав день, деякi юдеї, порадившись, поклялися не їсти i не пити, доки не уб’ють Павла.
<p>13 Було їх понад сорок, що поклялися.
<p>14 Вони, прийшовши до первосвященикiв i старiйшин, сказали: «Ми клятвою заприсяглися нiчого не їсти, поки не уб’ємо Павла.
<p>15 Отже, нинi ви з синедрiоном скажiть тисяцькому, щоб завтра вивiв його до нас, нiби ви хочете точнiше розглянути справу про нього; а ми, перш нiж вiн наблизиться, готовi вбити його».
<p>16 Почувши про цей замiр, син Павлової сестри прийшов i, увiйшовши у фортецю, повiдомив Павла.
<p>17 Павло ж покликав одного з сотникiв i сказав: «Вiдведи цього юнака до тисяцького, бо вiн має дещо сказати йому».
<p>18 Той, взявши його, привiв до тисяцького i сказав: «В’язень Павло покликав мене i просив одвести до тебе цього юнака, котрий має дещо сказати тобi».
<p>19 Тисяцький, взявши його за руку i вiдiйшовши з ним, спитав на самотi: «Що таке маєш звiстити менi?»
<p>20 Вiн вiдповiв, що юдеї змовилися просити тебе, щоб ти завтра вранцi вивiв Павла до них у синедрiон, так нiби вони хочуть точнiше дослiдити справу про нього.
<p>21 Але ти не слухай їх, бо його пiдстерiгають понад сорок чоловiк з них, якi поклялися не їсти i не пити, доки не уб’ють його; i тепер вони готовi, чекаючи твого розпорядження.
<p>22 Тодi тисяцький вiдпустив юнака, сказавши: «Hiкому не кажи, що ти повiдомив про це мене».
<p>23 I, покликавши двох сотникiв, сказав: «Приготуйте менi двiстi озброєних воїнiв, i сiмдесят кiнних, i стрiльцiв двiстi, щоб iз третьої години ночi iшли до Кесарiї.
<p>24 Приготуйте також ослiв, щоб, посадовивши Павла, перепровадити його до правителя Фелiкса».
<p>25 Hаписав i листа такого змiсту:
<p>26 «Клавдiй Лiсiй високоповажному правителю Фелiксу — вітання.
<p>27 Цього мужа юдеї схопили i готовi були вбити; я, прийшовши з воїнами, вiдняв його, дiзнавшись, що вiн римський громадянин.
<p>28 Потiм, бажаючи з’ясувати, в чому його звинувачують, привiв його в їхнiй синедрiон
<p>29 i знайшов, що його звинувачують за суперечливу думку щодо їхнього закону, але що в ньому нiякої немає провини, вартої смерти чи кайданiв.
<p>30 А почувши, що юдеї замислили зло на цього чоловiка, я негайно надiслав його до тебе, наказавши i обвинувачам говорити на нього перед тобою. Здоровий будь».
<p>31 Отже, воїни, за даним їм наказом, взявши Павла, повели вночi до Антипатриди.
<p>32 А другого дня, залишивши кiнних iти з ним, повернулися до фортецi.
<p>33 А тi, прийшовши до Кесарiї i вiддавши листа правителевi, поставили перед ним i Павла.
<p>34 Правитель, прочитавши листа, спитав, з якої вiн областi, i, довiдавшись, що iз Киликiї, сказав:
<p>35 «Я вислухаю тебе, коли прийдуть твої обвинувачi». I звелiв йому бути пiд вартою в Iродовiй преторiї.
<h4>24</h4>
<p>1 Через п’ять днiв прийшли первосвященик Ананiя зi старiйшинами i з якимсь ритором Тертуллом, якi скаржилися правителевi на Павла.
<p>2 Коли ж його покликали, то Тертулл почав його звинувачувати, кажучи:
<p>3 «Завжди i повсюди з усякою вдячнiстю ми визнаємо, що тобi, високоповажний Фелiксе, ми зобов’язанi стiйким миром i твоєму пiклуванню про благоустрiй цього народу.
<p>4 Та щоб багато не турбувати тебе, прошу тебе вислухати нас коротко з властивою тобi лагiднiстю.
<p>5 Знайшовши цього чоловiка губителем суспiльства, пiдбурювачем заколоту мiж юдеями, що живуть по всьому свiтi, i представником Назорейської єресi,
<p>6 який наважився навiть осквернити храм, ми взяли його i хотiли судити його за нашим законом.
<p>7 Але тисяцький Лiсiй, прийшовши з великою силою, взяв його з рук наших i послав до тебе,
<p>8 звелiвши i нам, його обвинувачам, iти до тебе. Ти можеш сам, розiбравшись, дiзнатись вiд нього про все те, в чому ми звинувачуємо його».
<p>9 I юдеї пiдтвердили, сказавши, що це так.
<p>10 Павло ж, коли правитель дав йому знак говорити, вiдповiв: «Знаючи, що ти багато рокiв справедливо судиш народ цей, я тим вiльнiше буду захищати мою справу.
<p>11 Ти можеш довiдатися, що не бiльше дванадцяти днiв минуло, як я прийшов до Єрусалима на поклонiння.
<p>12 Hi в святилищi, нi в синагогах, нi в мiстi вони не знаходили мене як такого, що з ким-небудь сперечається або викликає розбрат у народi,
<p>13 i не можуть довести того, в чому тепер звинувачують мене.
<p>14 Але признаюся тобi в тому, що, згiдно вченню, яке вони називають єрессю, я дiйсно служу Боговi отцiв моїх i вiрую всьому, що написано в Законi i Пророках,
<p>15 маючи надiю на Бога, що буде воскресіння мертвих, праведників i грiшників, чого i самi вони сподiваються.
<p>16 Тому i сам дбаю я завжди мати непорочну совiсть перед Богом i людьми.
<p>17 По багатьох роках я прийшов, шоб доставити моєму народовi милостиню i приношення.
<p>18 При тому знайшли мене очищеним у храмi, не з народом i не з галасом.
<p>19 Це були деякi асiйськi юдеї, котрим належало б стати перед тобою i звинувачувати мене, коли щось мають проти мене.
<p>20 Або самi тi нехай скажуть, яку знайшли вони в менi неправду, коли я стояв перед синедрiоном,
<p>21 хiба тiльки одне те слово, яке голосно промовив я, стоячи помiж ними, що за вчення про воскресіння мертвих я нинi приймаю суд вiд вас».
<p>22 Вислухавши це, Фелiкс вiдклав їхню справу i сказав: «Розгляну вашу справу, коли прийде тисяцький Лiсiй i я докладнiше довiдаюсь про це вчення».
<p>23 А Павла наказав сотниковi стерегти, але не утискувати його i не забороняти нiкому з його близьких служити йому або приходити до нього.
<p>24 Через кiлька днiв Фелiкс, прийшовши з Друзiллою, дружиною своєю, юдеянкою, покликав Павла i слухав його про вiру в Христа Iсуса.
<p>25 I коли вiн говорив про правду, про стриманiсть i про майбутнiй суд, то Фелiкс пройнявся страхом i вiдповiв: «Тепер iди, а коли знайду час, покличу тебе».
<p>26 До того ж вiн сподiвався, що Павло дасть йому грошей, щоб вiдпустити його: тому часто кликав його i розмовляв з ним.
<p>27 Коли минуло два роки, мiсце Фелiкса посiв Порцiй Фест. Бажаючи догодити юдеям, Фелiкс залишив Павла в кайданах.
<h4>25</h4>
<p>1 Фест, прибувши в область, через три днi вирушив iз Кесарiї до Єрусалима.
<p>2 Тодi первосвященик i знатнiшi з юдеїв прийшли до нього зi скаргою на Павла i переконували його,
<p>3 прохаючи, щоб вiн зробив милiсть i викликав його до Єрусалима, маючи задум убити його по дорозi.
<p>4 Але Фест вiдповiв, що Павло утримується в Кесарiї пiд вартою i що вiн сам скоро вирушить туди.
<p>5 «Отже, — сказав вiн, — тi з вас, якi можуть, нехай пiдуть зi мною, i якщо за цим чоловiком щось є, нехай звинувачують його».
<p>6 Пробувши в них не бiльше восьми чи десяти днiв, повернувся до Кесарiї i на другий день, сiвши на судищi, звелiв привести Павла.
<p>7 Коли вiн з’явився, стали довкола юдеї, що прийшли з Єрусалима, зводячи на Павла багато тяжких провин, яких не могли довести.
<p>8 Вiн же на своє виправдання сказав: «Я не зробив нiякого злочину нi проти закону юдейського, нi проти храму, нi проти кесаря».
<p>9 Фест, бажаючи догодити юдеям, у вiдповiдь сказав Павловi: «Чи хочеш iти в Єрусалим, щоб я там судив тебе за це?»
<p>10 Павло сказав: «Я стою перед судом кесаревим, де i належить менi судимому бути. Юдеїв я нiчим не кривдив, як i ти добре знаєш.
<p>11 Якщо я неправий i що-небудь зробив, варте смерти, то не відмовляюся померти; а якщо нiчого того немає, в чому цi звинувачують мене, то нiхто не може видати мене їм. Вимагаю суду кесаревого».
<p>12 Тодi Фест, поговоривши з радниками, вiдповiв: «Ти вимагав кесаревого суду, до кесаря i пiдеш».
<p>13 Через декiлька днiв цар Агриппа i Веренiка прибули до Кесарiї поздоровити Феста.
<p>14 І як вони пробули там багато днiв, то Фест розповiв царевi про Павла, кажучи: «Є тут якийсь чоловiк, в’язень, залишений Фелiксом у кайданах,
<p>15 на якого, пiд час мого перебування в Єрусалимi, з’явилися із скаргою первосвященики i старiйшини юдейськi, вимагаючи суду над ним.
<p>16 Я вiдповiв їм, що у римлян немає звичаю видавати на смерть будь-якого чоловiка, перше нiж звинувачуваний не матиме перед собою обвинувачiв i не дiстане право захищатися проти звинувачення.
<p>17 Коли ж вони тут зiйшлися, то, без усякого зволiкання, на другий же день, я сiв на судищi i звелiв привести того чоловiка.
<p>18 Обступивши його, обвинувачi не подали жодного iз звинувачень, якi я припускав;
<p>19 але вони мали з ним деякi суперечки про богошанування їхнє i про якогось Iсуса померлого, про Якого Павло стверджував, що Вiн живий.
<p>20 Вагаючись у вирішенні цього питання, я сказав: чи хоче вiн iти до Єрусалима i там стати перед судом за це?
<p>21 Та коли Павло зажадав, щоб його залишили на розгляд Августа, то я звелiв тримати його пiд вартою до того часу, поки пошлю його до кесаря».
<p>22 Агриппа ж сказав Фестовi: «Хотiв би i я послухати цього чоловiка». Той вiдповiв: «Завтра ж почуєш його».
<p>23 Другого дня, коли Агриппа i Веренiка прийшли з великою пихою i увiйшли у судову палату з тисяцькими та найзнатнiшими громадянами мiста, за наказом Феста був приведений Павло.
<p>24 I сказав Фест: «Царю Агриппо i всi присутнi з нами мужi! Ви бачите того, проти якого багато юдеїв приступили до мене в Єрусалимi i тут i кричали, що йому не належить бiльше жити.
<p>25 Але я зрозумiв, що вiн не вчинив нiчого, вартого смерти; i як вiн сам вимагав суду в Августа, то я вирiшив послати його до нього.
<p>26 Я не маю нiчого певного написати про нього його величності; а тому i привiв його до вас, i зокрема перед тебе, царю Агриппо, щоб пiсля розгляду було менi що написати.
<p>27 Бо менi здається нерозважливим посилати в’язня i не визначити звинувачень на нього».
<h4>26</h4>
<p>1 Агриппа сказав Павловi: «Дозволяється тобi говорити за себе». Тодi Павло, простягнувши руку, почав говорити на свiй захист.
<p>2 «Царю Агриппо! Я почуваю себе щасливим, що сьогоднi можу захищатися перед тобою в усьому, в чому звинувачують мене юдеї,
<p>3 тим бiльше, що ти знаєш усi юдейськi звичаї i суперечностi. Тому прошу тебе вислухати мене великодушно.
<p>4 Життя моє вiд юности моєї, яке спочатку проводив я серед народу мого в Єрусалимi, знають усi юдеї;
<p>5 вони здавна знають про мене, якщо захочуть свiдчити, що я жив, як фарисей, за найсуворiшим у нашому вiросповiданнi вченням.
<p>6 I нинi я стою перед судом за надiю на обiтницю, дану Богом нашим отцям,
<p>7 здiйснення якої сподiваються побачити нашi дванадцять колiн, що старанно служать Боговi день i нiч. За цю-то надiю, царю Агриппо, звинувачують мене юдеї.
<p>8 Що ж? Hевже ви вважаєте неймовiрним, що Бог воскрешає мертвих?
<p>9 Щоправда, i я думав, що менi належить багато дiяти проти iменi Iсуса Hазорея.
<p>10 Це я i робив у Єрусалимi: одержавши владу вiд первосвященикiв, я багатьох святих ув’язнював, i коли вбивали їх, я подавав на те голос;
<p>11 i по всiх синагогах я багаторазово мучив їх, i примушував ганити Iсуса, i, з надмiрною лютiстю до них, переслiдував їх навiть у чужих мiстах.
<p>12 Для цього йдучи до Дамаска з владою i дорученням вiд первосвященикiв,
<p>13 серед дня на дорозi я, царю, побачив з неба свiтло, яснiше вiд сонячного сяйва, що осяяло мене та тих, котрi йшли зi мною.
<p>14 Усi ми попадали на землю, i я почув голос, що говорив до мене єврейською мовою: «Савле, Савле, що ти гониш Мене? Важко тобi йти проти рожна».
<p>15 Я сказав: «Хто Ти, Господи?» Вiн сказав: «Я — Iсус, Якого ти гониш.
<p>16 Але встань i стань на ноги твої; бо для того Я i з’явився тобі, щоб зробити тебе служителем i свiдком того, що ти бачив i що Я вiдкриваю тобi,
<p>17 визволяючи тебе вiд народу юдейського i вiд язичникiв, до яких Я тепер посилаю тебе
<p>18 розкрити очi їм, щоб вони навернулися вiд темряви до свiтла i з-пiд влади сатани до Бога, щоб вiрою в Мене держали прощення грiхiв i долю з освяченими».
<p>19 Тому, царю Агриппо, я не став противитися небесному видiнню,
<p>20 а спершу жителям Дамаска i Єрусалима, потiм усiй землi юдейськiй i язичникам проповiдував, щоб вони покаялися i навернулися до Бога, чинячи дiла, достойнi покаяння.
<p>21 За це юдеї схопили мене у храмi i хотiли розтерзати.
<p>22 Але, одержавши допомогу вiд Бога, я до цього дня стою i свiдчу малому i великому, нiчого не кажучи, крiм того, про що пророки i Мойсей говорили, що це буде,
<p>23 а саме, що Христос мав постраждати i, воскреснувши першим iз мертвих, проповідати свiтло юдейському народовi i язичникам».
<p>24 Коли вiн так захищався, Фест гучним голосом сказав: «Безумствуєш ти, Павле! Велика вченiсть доводить тебе до божевiлля».
<p>25 «Hi, високоповажний Фесте, — сказав вiн, — я не безумствую, але кажу слова iстини i здорового глузду.
<p>26 Бо знає про це цар, перед яким i кажу смiливо. Я не вiрю, що вiд нього було щось з цього приховано: бо це не в кутку вiдбувалося.
<p>27 Чи вiриш, царю Агриппо, пророкам? Знаю, що вiриш».
<p>28 Агриппа сказав Павловi: «Ти майже переконуєш мене стати християнином».
<p>29 Павло сказав: «Благав би я Бога, щоб мало чи багато, не тiльки ти, але й усi, що слухають мене сьогоднi, зробились такими, як я, окрiм цих кайданiв».
<p>30 I коли вiн це сказав, цар i правитель, Веренiка i всi, що сидiли з ними, встали.
<p>31 I, вiдiйшовши вбiк, говорили мiж собою, що цей чоловiк нiчого, вартого смертi чи кайданiв, не робить.
<p>32 I сказав Агриппа Фестовi: «Можна було б звiльнити цього чоловiка, якби вiн не вимагав кесаревого суду». Тому i вирiшив правитель вiдiслати його до кесаря.
<h4>27</h4>
<p>1 Коли вирiшено було відпливти нам до Iталiї, то вiддали Павла i деяких iнших в’язнiв сотниковi Августового полку на iм’я Юлiй.
<p>2 Ми пiднялися на адрамiтський корабель‚ що мав пливти поблизу асiйських місць‚ вирушили. З нами перебував Аристарх, македонянин iз Фессалонiки.
<p>3 Другого дня пристали до Сидона. Юлiй поводився з Павлом людинолюбно, дозволив йому вiдвiдати друзiв i скористатися їхньою допомогою.
<p>4 Вирушивши звiдти, ми припливли до Кiпру, бо був супротивний вiтер,
<p>5 i, перепливши море проти Киликiї та Памфiлiї, прибули до Мир Лiкiйських.
<p>6 Там сотник знайшов олександрiйський корабель, що плив до Iталiї, i посадив нас на нього.
<p>7 Повiльно плаваючи багато днiв i ледве порiвнявшись з Кнiдом, через несприятливий нам вiтер, ми пiдпливли до Криту при Салмонi.
<p>8 Ледве пробравшись повз нього, прибули до одного мiсця, що зветься Добрi Пристанi, поблизу мiста Ласея.
<p>9 А як минуло багато часу, i плавання було вже небезпечне, тому що i пiст уже минув, то Павло радив,
<p>10 кажучи їм: «Мужi! Я бачу, що плавання буде з труднощами i з великою шкодою не тiльки для вантажу i корабля, але й для нашого життя».
<p>11 Однак сотник бiльше довiряв керманичевi i начальниковi корабля, нiж словам Павла.
<p>12 А що пристань була непридатна до зимiвлi, то чимало людей радили податися звiдти, щоб, якщо можливо, дiйти до Фiнiка, пристанi критської, що лежить проти пiвденно-захiдного i пiвнiчно-захiдного вiтру, i там перезимувати.
<p>13 Подув пiвденний вiтер, і вони, думаючи, що вже дiстали бажане, вирушили i попливли поблизу Криту.
<p>14 Але невдовзi знявся супротивний йому бурхливий вiтер, що зветься «евроклiдон».
<p>15 Корабель схопило так, що вiн не мiг чинити опiр вiтровi, i ми носилися, вiддавшись хвилям.
<p>16 I, наскочивши на якийсь острiвець, що зветься Клавдiй, ми ледве могли втримати човен.
<p>17 Піднявши його, почали всiма засобами обв’язувати корабель; боячись, щоб не сiсти на мiлину, спустили вiтрило i таким чином носилися.
<p>18 Ранком другого дня, коли розпочався буревiй, почали викидати вантаж,
<p>19 а на третiй день ми своїми руками повикидали корабельне знаряддя.
<p>20 Та оскiльки багато днiв не було видно нi сонця, нi зiрок, i тривала велика буря, то, зрештою, зникала будь-яка надiя на наше врятування.
<p>21 Що довго не їли, то Павло, ставши посеред них, сказав: «О мужi! Треба було послухати мене i не вiдходити вiд Криту, i тим самим уникнули б цих труднощiв i шкоди.
<p>22 Тепер же благаю вас‚ пiдбадьортеся, бо жодна душа з вас не загине, а тiльки корабель.
<p>23 Бо ангел Бога, Якому я належу i Якому служу, з’явився менi цiєї ночi
<p>24 i сказав: «Hе бiйся, Павле. Тобi належить стати перед кесарем, i ось Бог дарував тобi всiх, що пливуть з тобою».
<p>25 Тому пiдбадьортеся, мужi, бо я вiрю Боговi, що буде так, як менi сказано.
<p>26 Hам належить бути викинутими на який-небудь острiв».
<p>27 Чотирнадцятої ночi, коли ми носилися в Адрiатичному морi, близько опiвночi корабельники почали здогадуватися, що наближаються до якоїсь землi,
<p>28 i, вимiрявши глибину, знайшли двадцять сажнiв; потiм на невеликiй вiдстанi, знову вимiрявши, знайшли п’ятнадцять сажнiв.
<p>29 Побоюючись, щоб не натрапити на кам’янистi мiсця, кинули з корми чотири якорі i чекали дня.
<p>30 Коли корабельники хотiли втекти з корабля i спускали на море човен, роблячи вигляд, нiби хочуть кинути якiр з носа,
<p>31 Павло сказав сотниковi i воїнам: «Якщо вони не залишаться на кораблi, то ви не зможете врятуватися».
<p>32 Тодi воїни вiдтяли вiрьовки у човна, i вiн упав.
<p>33 Коли почало свiтати, Павло умовляв усiх приймати їжу, кажучи: «Сьогоднi чотирнадцятий день, як ви, чекаючи, перебуваєте без їжi, нiчого не споживаючи.
<p>34 Тому прошу вас прийняти їжу: це сприятиме збереженню вашого життя; бо нi в кого з вас не впаде й волосина з голови».
<p>35 Промовивши це i взявши хлiб, вiн подякував Боговi перед усiма i, розламавши, почав їсти.
<p>36 Тодi всi пiдбадьорилися i також прийняли їжу.
<p>37 Було ж усiх нас на кораблi двiстi сiмдесят шiсть душ.
<p>38 Hаситившись їжею, почали полегшувати корабель, викидаючи пшеницю в море.
<p>39 Коли ж настав день, землi не розпiзнавали, а побачили лише якусь затоку з пологим берегом, до якого вирiшили, якщо можна, пристати кораблем.
<p>40 I, пiднявши якорi, попливли по морю i, розв’язавши стерно та пiднявши мале вiтрило за вiтром, тримали до берега.
<p>41 Hаскочили на косу‚ i корабель сiв на мiлину. Hiс загруз i став нерухомим, а корма розбивалася силою хвиль.
<p>42 Воїни було погодилися умертвити в’язнiв, щоб хто-небудь, випливши, не втiк.
<p>43 Але сотник, бажаючи врятувати Павла, утримав їх вiд цього намiру i звелiв тим, що вмiли плавати, першими кинутися i вийти на землю,
<p>44 iншим же — кому на дошках, а кому на будь-чому вiд корабля; i таким чином усi врятувалися на землю.
<h4>28</h4>
<p>1 Урятувавшись, тi, що були з Павлом, дiзналися, що острiв зветься Мелiт.
<p>2 Iноплемiнники виявили до нас велике милосердя: вони розклали вогнище i прийняли всiх нас‚ бо йшов дощ і було зимно.
<p>3 Коли ж Павло набрав багато хмизу i поклав на вогонь, [тодi] <i>єхидна</i>, вилiзши з жару, повисла у нього на руцi.
<p>4 Iноплемiнники, побачивши змiю, звислу в нього на руцi, говорили один одному: «Певне, цей чоловiк — убивця, коли його, врятованого вiд моря, суд Божий не залишає жити».
<p>5 Але вiн, струсивши змiю у вогонь, не зазнав нiякої шкоди.
<p>6 Вони ж чекали, що в нього буде запалення або вiн раптово впаде мертвим; але, довго чекаючи i побачивши, що з ним нiякої бiди не сталося, змiнили думку i говорили, що вiн Бог.
<p>7 Бiля того мiсця були маєтки начальника острова на iм’я Поплiй; вiн прийняв нас i три днi люб’язно пригощав.
<p>8 Батько Поплiя лежав одержимий гарячкою i болем у животi. Павло увiйшов до нього, помолився i, поклавши на нього свої руки, зцiлив його.
<p>9 Пiсля цiєї подiї iншi на островi, що мали недуги, приходили i зцiлялися,
<p>10 i вiддавали нам велику шану, а при вiд’їздi надiлили нас усiм потрiбним.
<p>11 Через три мiсяцi ми вiдпливли на олександрiйському кораблi, який називався «Дiоскури» i зимував на цьому островi;
<p>12 і, припливши до Сиракуз, пробули там три днi.
<p>13 Звiдти вiдпливши, прибули в Ригiю; а коли через день повiяв пiвденний вiтер, прибули на другий день у Путеоли,
<p>14 де знайшли братiв i були запрошенi пробути в них днiв сiм, а потiм пiшли у Рим.
<p>15 Тамтешнi браття, почувши про нас, вийшли нам назустрiч до Аппiєвої площi i Трьох гостиниць. Побачивши їх, Павло дякував Боговi i пожвавiшав.
<p>16 Коли ж ми прийшли до Рима, то сотник передав в’язнiв воєначальниковi, а Павловi повелів жити окремо — з воїном, що стерiг його.
<p>17 Через три днi Павло скликав найзнатнiших з юдеїв i, коли вони зiйшлися, говорив до них: «Мужi-браття! Hе зробивши нiчого проти народу або батькiвських звичаїв, я в кайданах iз Єрусалима переданий до рук римлян.
<p>18 Вони, судивши мене, хотiли звiльнити, тому що немає на менi нiякої провини, вартої смерти;
<p>19 але тому, що юдеї заперечували, я змушений був вимагати суду в кесаря, проте не для того, щоб звинувачувати в чомусь мiй народ.
<p>20 З цiєї причини я i покликав вас, щоб побачитись i поговорити з вами, бо за надiю Ізраїлеву обкутий я цими кайданами».
<p>21 Вони ж сказали йому: «Ми анi листiв не одержували про тебе з Юдеї, анi з братiв, що приходили, нiхто не сповiстив про тебе i не сказав чогось лихого.
<p>22 А втiм, хотiли б ми почути вiд тебе, як ти мiркуєш; бо нам вiдомо, що про це вчення скрiзь сперечаються».
<p>23 I, призначивши йому день, дуже багато прийшли до нього в гостиницю; i вiн з ранку до вечора викладав їм вчення про Царство Боже, наводячи свiдчення i переконуючи їх про Iсуса iз Закону Мойсеєвого i Пророкiв.
<p>24 Однi з них вiрили його словам, а iншi не вiрили.
<p>25 Тi, що були незгiднi мiж собою, виходили, коли Павло сказав такi слова: «Добре Дух Святий сказав отцям нашим через пророка Iсаю:
<p>26 «Пiди до цього народу i скажи: «Слухом почуєте i не зрозумiєте, i очима дивитися будете i не побачите».
<p>27 Бо згрубiло серце людей цих, i вухами ледве чують, i очi свої заплющили, щоб не бачити очима, i не чути вухами, i не зрозумiти серцем, i не навернутися, щоб Я зцiлив їх».
<p>28 Отже, нехай буде вам вiдомо, що спасiння Боже послане язичникам: вони i почують».
<p>29 Коли вiн сказав це, юдеї пiшли, довго сперечаючись мiж собою.
<p>30 І жив Павло цiлих два роки на своєму утриманнi i приймав усiх, хто приходив до нього,
<p>31 проповiдуючи Царство Боже i навчаючи про Господа Iсуса Христа з усякою вiдвагою безборонно.
