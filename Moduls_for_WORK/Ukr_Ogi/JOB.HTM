<BODY>
<HTML>
<H1>Йов 1</H1>
<SUP>1</SUP> Був чоловік у країні Уц, на ім'я йому Йов. І був чоловік цей невинний та праведний, і він Бога боявся, а від злого втікав.<BR>
<SUP>2</SUP> І народилися йому семеро синів та три дочки.<BR>
<SUP>3</SUP> А маєток його був: сім тисяч худоби дрібної, і три тисячі верблюдів, і п'ять сотень пар худоби великої, і п'ять сотень ослиць та дуже багато рабів. І був цей чоловік більший від усіх синів сходу.<BR>
<SUP>4</SUP> А сини його ходили один до одного, і справляли гостину в домі того, чий був день. І посилали вони, і кликали трьох своїх сестер, щоб їсти та пити із ними.<BR>
<SUP>5</SUP> І бувало, як миналося коло бенкетних днів, то Йов посилав за дітьми й освячував їх, і вставав він рано вранці, і приносив цілопалення за числом їх усіх, бо Йов казав: Може згрішили сини мої, і зневажили Бога в серці своєму. Так робив Йов по всі дні.<BR>
<SUP>6</SUP> І сталося одного дня, і поприходили Божі сини, щоб стати при Господі. І прийшов поміж ними й сатана.<BR>
<SUP>7</SUP> І сказав Господь до сатани: Звідки ти йдеш? А сатана відповів Господеві й сказав: Я мандрував по землі та й перейшов її.<BR>
<SUP>8</SUP> І сказав Господь до сатани: Чи звернув ти увагу на раба Мого Йова? Бо немає такого, як він, на землі: муж він невинний та праведний, що Бога боїться, а від злого втікає.<BR>
<SUP>9</SUP> І відповів сатана Господеві й сказав: Чи ж Йов дармо боїться Бога?<BR>
<SUP>10</SUP> Чи ж Ти не забезпечив його, і дім його, і все, що його? Чин його рук Ти поблагословив, а маєток його поширився по краю.<BR>
<SUP>11</SUP> Але простягни тільки руку Свою, і доторкнися до всього, що його, чи він не зневажить Тебе перед лицем Твоїм?<BR>
<SUP>12</SUP> І сказав Господь до сатани: Ось усе, що його, у твоїй руці, тільки на нього самого не простягай своєї руки! І пішов сатана від лиця Господнього.<BR>
<SUP>13</SUP> І сталося одного дня, коли сини його та дочки його їли та вино пили в домі свого первородженого брата,<BR>
<SUP>14</SUP> то прибіг до Йова посланець та й сказав: Худоба велика орала, а ослиці паслися при них.<BR>
<SUP>15</SUP> Аж тут напали сабеї й позабирали їх, а слуг повбивали вістрям меча. І втік тільки я сам, щоб донести тобі...<BR>
<SUP>16</SUP> Він ще говорив, аж прибігає інший та й каже: З неба спав Божий огонь, і спалив отару та слуг, та й пожер їх... А втік тільки я сам, щоб донести тобі...<BR>
<SUP>17</SUP> Він ще говорив, аж біжить ще інший та й каже: Халдеї поділилися на три відділи, і напали на верблюдів, та й позабирали їх, а слуг повбивали вістрям меча... І втік тільки я сам, щоб донести тобі...<BR>
<SUP>18</SUP> Поки він говорив, аж надбігає ще інший та й каже: Сини твої та дочки твої їли та вино пили в домі свого первородженого брата.<BR>
<SUP>19</SUP> Аж раптово надійшов великий вітер з боку пустині, та й ударив на чотири роги дому, і він упав на юнаків, і вони повмирали... І втік тільки я сам, щоб донести тобі...<BR>
<SUP>20</SUP> І встав Йов, і роздер плаща свого, й обстриг свою голову, та й упав на землю, і поклонився,<BR>
<SUP>21</SUP> та й сказав: Я вийшов нагий із утроби матері своєї, і нагий повернусь туди, в землю! Господь дав, і Господь узяв... Нехай буде благословенне Господнє Ім'я!<BR>
<SUP>22</SUP> При всьому цьому Йов не згрішив, і не сказав на Бога нічого безумного!<BR>
<H1>Йов 2</H1>
<SUP>1</SUP> І сталося одного дня, і поприходили Божі сини, щоб стати перед Господом: і прийшов також сатана поміж ними, щоб стати перед Господом.<BR>
<SUP>2</SUP> І сказав Господь до сатани: Звідки ти йдеш? А сатана відповів Господеві й сказав: Я мандрував по землі та й перейшов її.<BR>
<SUP>3</SUP> І сказав Господь до сатани: Чи звернув ти увагу на раба Мого Йова? Бо немає такого, як він, на землі: муж він невинний та праведний, який Бога боїться, а від злого втікає. І він ще тримається міцно в своїй невинності, а ти намовляв був Мене на нього, щоб без приводу його зруйнувати...<BR>
<SUP>4</SUP> І відповів сатана Господеві й сказав: Шкіра за шкіру, і все, що хто має, віддасть він за душу свою.<BR>
<SUP>5</SUP> Але простягни но Ти руку Свою, і доторкнись до костей його та до тіла його, чи він не зневажить Тебе перед лицем Твоїм?<BR>
<SUP>6</SUP> І сказав Господь до сатани: Ось він у руці твоїй, тільки душу його бережи!<BR>
<SUP>7</SUP> І вийшов сатана від лиця Господнього, та й ударив Йова злим гнояком від стопи ноги його аж до його черепа...<BR>
<SUP>8</SUP> А той узяв собі черепка, щоб шкребти себе. І він сидів серед попелу...<BR>
<SUP>9</SUP> І сказала йому його жінка: Ти ще міцно тримаєшся в невинності своїй? Прокляни Бога і помреш!...<BR>
<SUP>10</SUP> А він до неї відказав: Ти говориш отак, як говорить яка з божевільних!... Чи ж ми будем приймати від Бога добре, а злого не приймем? При всьому тому Йов не згрішив своїми устами...<BR>
<SUP>11</SUP> І почули троє приятелів Йовових про все те нещастя, що прийшло на нього, і поприходили кожен з місця свого: теманянин Еліфаз, шух'янин Біддад та нааматянин Цофар. І вмовилися вони прийти разом, щоб похитати головою над ним та потішити його.<BR>
<SUP>12</SUP> І звели вони здалека очі свої, і не пізнали його... І піднесли вони голос свій, та й заголосили, і роздерли кожен одежу свою, і кидали порох над своїми головами аж до неба...<BR>
<SUP>13</SUP> І сиділи вони з ним на землі сім день та сім ночей, і ніхто не промовив до нього ні слова, бо вони бачили, що біль його вельми великий...<BR>
<H1>Йов 3</H1>
<SUP>1</SUP> По цьому відкрив Йов уста свої та й прокляв був свій день народження.<BR>
<SUP>2</SUP> І Йов заговорив та й сказав:<BR>
<SUP>3</SUP> Хай загине той день, що я в ньому родився, і та ніч, що сказала: Зачавсь чоловік!<BR>
<SUP>4</SUP> Нехай стане цей день темнотою, нехай Бог з висоти не згадає його, і нехай не являється світло над ним!...<BR>
<SUP>5</SUP> Бодай темрява й морок його заступили, бодай хмара над ним пробувала, бодай темнощі денні лякали його!...<BR>
<SUP>6</SUP> Оця ніч бодай темність її обгорнула, нехай у днях року не буде названа вона, хай не ввійде вона в число місяців!...<BR>
<SUP>7</SUP> Тож ця ніч нехай буде самітна, хай не прийде до неї співання!<BR>
<SUP>8</SUP> Бодай її ті проклинали, що день проклинають, що левіятана готові збудити!<BR>
<SUP>9</SUP> Хай потемніють зорі поранку її, нехай має надію на світло й не буде його, і хай вона не побачить тремтячих повік зорі ранньої,<BR>
<SUP>10</SUP> бо вона не замкнула дверей нутра матернього, і не сховала страждання з очей моїх!...<BR>
<SUP>11</SUP> Чому я не згинув в утробі? Як вийшов, із нутра то чому я не вмер?<BR>
<SUP>12</SUP> Чого прийняли ті коліна мене? І нащо ті перса, які я був ссав?<BR>
<SUP>13</SUP> Бо тепер я лежав би спокійно, я спав би, та був би мені відпочинок<BR>
<SUP>14</SUP> з царями та з земними радниками, що гробниці будують собі,<BR>
<SUP>15</SUP> або із князями, що золото мали, що доми свої сріблом наповнювали!...<BR>
<SUP>16</SUP> Або чом я не ставсь недоноском прихованим, немов ті немовлята, що світла не бачили?<BR>
<SUP>17</SUP> Там же безбожники перестають докучати, і спочивають там змученосилі,<BR>
<SUP>18</SUP> разом з тим мають спокій ув'язнені, вони не почують вже крику гнобителя!...<BR>
<SUP>19</SUP> Малий та великий там рівні, а раб вільний від пана свого...<BR>
<SUP>20</SUP> І нащо Він струдженому дає світло, і життя гіркодухим,<BR>
<SUP>21</SUP> що вичікують смерти й немає її, що її відкопали б, як скарби заховані,<BR>
<SUP>22</SUP> тим, що радісно тішилися б, веселились, коли б знайшли гроба,<BR>
<SUP>23</SUP> мужчині, якому дорога закрита, що Бог тінню закрив перед ним?...<BR>
<SUP>24</SUP> Бо зідхання моє випереджує хліб мій, а зойки мої полились, як вода,<BR>
<SUP>25</SUP> бо страх, що його я жахався, до мене прибув, і чого я боявся прийшло те мені...<BR>
<SUP>26</SUP> Не знав я спокою й не був втихомирений, і я не відпочив, та нещастя прийшло!...<BR>
<H1>Йов 4</H1>
<SUP>1</SUP> І відповів теманянин Еліфаз та й сказав:<BR>
<SUP>2</SUP> Коли спробувать слово до тебе, чи мука не буде ще більша? Та хто стримати зможе слова?<BR>
<SUP>3</SUP> Таж ти багатьох був навчав, а руки ослаблі зміцняв,<BR>
<SUP>4</SUP> того, хто спотикавсь, підіймали слова твої, а коліна тремткі ти зміцняв!<BR>
<SUP>5</SUP> А тепер, як нещастя на тебе найшло, то ти змучився, тебе досягло воно і ти налякався...<BR>
<SUP>6</SUP> Хіба не була богобійність твоя за надію твою, за твоє сподівання невинність доріг твоїх?<BR>
<SUP>7</SUP> Пригадай но, чи гинув невинний, і де праведні вигублені?<BR>
<SUP>8</SUP> Як я бачив таких, що орали були беззаконня, та сіяли кривду, то й жали її:<BR>
<SUP>9</SUP> вони гинуть від подиху Божого, і від духу гнівного Його погибають!<BR>
<SUP>10</SUP> Левине ричання й рик лютого лева минає, і левчукам вилущаються зуби.<BR>
<SUP>11</SUP> Гине лев, як немає здобичі, і левенята левиці втікають.<BR>
<SUP>12</SUP> І закрадається слово до мене, і моє ухо почуло ось дещо від нього.<BR>
<SUP>13</SUP> у роздумуваннях над нічними видіннями, коли міцний сон обіймає людей,<BR>
<SUP>14</SUP> спіткав мене жах та тремтіння, і багато костей моїх він струсонув,<BR>
<SUP>15</SUP> і дух перейшов по обличчі моїм, стало дуба волосся на тілі моїм...<BR>
<SUP>16</SUP> Він стояв, але я не пізнав його вигляду, образ навпроти очей моїх був, і тихий голос почув я:<BR>
<SUP>17</SUP> Хіба праведніша людина за Бога, хіба чоловік за свойого Творця є чистіший?<BR>
<SUP>18</SUP> Таж рабам Своїм Він не йме віри, і накладає вину й на Своїх Анголів!<BR>
<SUP>19</SUP> Що ж тоді мешканці глиняних хат, що в поросі їхня основа? Як міль, вони будуть розчавлені!<BR>
<SUP>20</SUP> Вони товчені зранку до вечора, і без помочі гинуть назавжди...<BR>
<SUP>21</SUP> Слава їхня минається з ними, вони помирають не в мудрості!...<BR>
<H1>Йов 5</H1>
<SUP>1</SUP> Ану клич, чи є хто, щоб тобі відповів? І до кого з святих ти вдасися?<BR>
<SUP>2</SUP> Бо гнів побиває безглуздого, а заздрощі смерть завдають нерозумному!<BR>
<SUP>3</SUP> Я бачив безумного, як він розсівся, та зараз оселя його спорохнявіла...<BR>
<SUP>4</SUP> Від спасіння далекі сини його, вони без рятунку почавлені будуть у брамі!<BR>
<SUP>5</SUP> Його жниво голодний поїсть, і з-між терну його забере, і спрагнені ось поковтають маєток його!<BR>
<SUP>6</SUP> Бо нещастя виходить не з пороху, а горе росте не з землі,<BR>
<SUP>7</SUP> бо людина народжується на страждання, як іскри, щоб угору летіти...<BR>
<SUP>8</SUP> А я б удавався до Бога, і на Бога б поклав свою справу,<BR>
<SUP>9</SUP> Він чинить велике та недослідиме, предивне, якому немає числа,<BR>
<SUP>10</SUP> бо Він дає дощ на поверхню землі, і на поля посилає Він воду,<BR>
<SUP>11</SUP> щоб поставить низьких на високе, і зміцнити спасіння засмучених.<BR>
<SUP>12</SUP> Він розвіює задуми хитрих, і не виконують плану їх руки,<BR>
<SUP>13</SUP> Він мудрих лукавством їх ловить, і рада крутійська марною стає,<BR>
<SUP>14</SUP> вдень знаходять вони темноту, а в полудень мацають, мов уночі!...<BR>
<SUP>15</SUP> І Він від меча урятовує бідного, а з міцної руки бідаря,<BR>
<SUP>16</SUP> і стається надія нужденному, і замкнула уста свої кривда!<BR>
<SUP>17</SUP> Тож блаженна людина, яку Бог картає, і ти не цурайсь Всемогутнього кари:<BR>
<SUP>18</SUP> Бо Він рану завдасть і перев'яже, Він ламає й вигоюють руки Його!<BR>
<SUP>19</SUP> В шістьох лихах спасає тебе, а в сімох не діткне тебе зло:<BR>
<SUP>20</SUP> Викупляє тебе Він від смерти за голоду, а в бою з рук меча.<BR>
<SUP>21</SUP> Як бич язика запанує, сховаєшся ти, і не будеш боятись руїни, як прийде вона.<BR>
<SUP>22</SUP> З насилля та з голоду будеш сміятись, а земної звірини не бійся.<BR>
<SUP>23</SUP> Бо з камінням на полі є в тебе умова, і звір польовий примирився з тобою.<BR>
<SUP>24</SUP> І довідаєшся, що намет твій спокійний, і переглянеш домівку свою, і не знайдеш у ній недостатку.<BR>
<SUP>25</SUP> І довідаєшся, що численне насіння твоє, а нащадки твої як трава на землі!<BR>
<SUP>26</SUP> І в дозрілому віці до гробу ти зійдеш, як збіжжя доспіле ввіходить до клуні за часу свого!<BR>
<SUP>27</SUP> Отож, дослідили ми це й воно так, послухай цього, й зрозумій собі все!<BR>
<H1>Йов 6</H1>
<SUP>1</SUP> А Йов відповів та й сказав:<BR>
<SUP>2</SUP> Коли б смуток мій вірно був зважений, а з ним разом нещастя моє підняли на вазі,<BR>
<SUP>3</SUP> то тепер воно тяжче було б від морського піску, тому нерозважне слова мої кажуть!...<BR>
<SUP>4</SUP> Бо в мені Всемогутнього стріли, і їхня отрута п'є духа мого, страхи Божі шикуються в бій проти мене...<BR>
<SUP>5</SUP> Чи дикий осел над травою реве? Хіба реве віл, коли ясла повні?<BR>
<SUP>6</SUP> Чи без соли їдять несмачне, чи є смак у білкові яйця?<BR>
<SUP>7</SUP> Чого не хотіла торкнутись душа моя, все те стало мені за поживу в хворобі...<BR>
<SUP>8</SUP> О, коли б же збулося прохання моє, а моє сподівання дав Бог!<BR>
<SUP>9</SUP> О, коли б зволив Бог розчавити мене, простягнув Свою руку й мене поламав,<BR>
<SUP>10</SUP> то була б ще потіха мені, і скакав би я в немилосердному болі, бо я не зрікався слів Святого!...<BR>
<SUP>11</SUP> Яка сила моя, що надію я матиму? І який мій кінець, щоб продовжити життя моє це?<BR>
<SUP>12</SUP> Чи сила камінна то сила моя? Чи тіло моє мідяне?<BR>
<SUP>13</SUP> Чи не поміч для мене в мені, чи спасіння від мене відсунене?<BR>
<SUP>14</SUP> Для того, хто гине, товариш то ласка, хоча б опустив того страх Всемогутнього...<BR>
<SUP>15</SUP> Брати мої зраджують, мов той потік, мов річище потоків, минають вони,<BR>
<SUP>16</SUP> темніші від льоду вони, в них ховається сніг.<BR>
<SUP>17</SUP> Коли сонце їх гріє, вони висихають, у теплі гинуть з місця свого.<BR>
<SUP>18</SUP> Каравани дорогу свою відхиляють, уходять в пустиню й щезають.<BR>
<SUP>19</SUP> Каравани з Теми поглядають, походи з Шеви покладають надії на них.<BR>
<SUP>20</SUP> І засоромилися, що вони сподівались; до нього прийшли та й збентежились.<BR>
<SUP>21</SUP> Так і ви тепер стали ніщо, побачили страх і злякались!<BR>
<SUP>22</SUP> Чи я говорив коли: Дайте мені, а з маєтку свого дайте підкуп за мене,<BR>
<SUP>23</SUP> і врятуйте мене з руки ворога, і з рук гнобителевих мене викупіть?<BR>
<SUP>24</SUP> Навчіть ви мене і я буду мовчати, а в чім я невмисне згрішив розтлумачте мені...<BR>
<SUP>25</SUP> Які гострі слова справедливі, та що то доводить догана від вас?<BR>
<SUP>26</SUP> Чи ви думаєте докоряти словами? Бо на вітер слова одчайдушного,<BR>
<SUP>27</SUP> і на сироту нападаєте ви, і копаєте яму для друга свого!...<BR>
<SUP>28</SUP> Та звольте поглянути на мене тепер, а я не скажу перед вами неправди.<BR>
<SUP>29</SUP> Верніться ж, хай кривди не буде, і верніться, ще в тім моя правда!<BR>
<SUP>30</SUP> Хіба в мене на язиці є неправда? чи ж не маю смаку, щоб розпізнати нещастя?<BR>
<H1>Йов 7</H1>
<SUP>1</SUP> Хіба чоловік на землі не на службі військовій? І його дні як дні наймита!...<BR>
<SUP>2</SUP> Як раб, спрагнений тіні, і як наймит чекає заплати за працю свою,<BR>
<SUP>3</SUP> так місяці марности дано в спадок мені, та ночі терпіння мені відлічили...<BR>
<SUP>4</SUP> Коли я кладусь, то кажу: Коли встану? І тягнеться вечір, і перевертання із боку на бік їм до ранку...<BR>
<SUP>5</SUP> Зодяглось моє тіло червою та струпами в поросі, шкіра моя затверділа й бридка...<BR>
<SUP>6</SUP> А дні мої стали швидчіші за ткацького човника, і в марнотній надії минають вони...<BR>
<SUP>7</SUP> Пам'ятай, що життя моє вітер, моє око вже більш не побачить добра...<BR>
<SUP>8</SUP> Не побачить мене око того, хто бачив мене, Твої очі поглянуть на мене та немає мене...<BR>
<SUP>9</SUP> Як хмара зникає й проходить, так хто сходить в шеол, не виходить,<BR>
<SUP>10</SUP> не вертається вже той до дому свого, та й його не пізнає вже місце його...<BR>
<SUP>11</SUP> Тож не стримаю я своїх уст, говоритиму в утиску духа свого, нарікати я буду в гіркоті своєї душі:<BR>
<SUP>12</SUP> Чи я море чи морська потвора, що Ти надо мною сторожу поставив?<BR>
<SUP>13</SUP> Коли я кажу: Нехай постіль потішить мене, хай думки мої ложе моє забере,<BR>
<SUP>14</SUP> то Ти снами лякаєш мене, і видіннями страшиш мене...<BR>
<SUP>15</SUP> І душа моя прагне задушення, смерти хочуть мої кості.<BR>
<SUP>16</SUP> Я обридив життям... Не повіки ж я житиму!... Відпусти ж Ти мене, бо марнота оці мої дні!...<BR>
<SUP>17</SUP> Що таке чоловік, що його Ти підносиш, що серце Своє прикладаєш до нього?<BR>
<SUP>18</SUP> Ти щоранку за ним назираєш, щохвилі його Ти досліджуєш...<BR>
<SUP>19</SUP> Як довго від мене ще Ти не відвернешся, не пустиш мене проковтнути хоч слину свою?<BR>
<SUP>20</SUP> Я згрішив... Що ж я маю робити, о Стороже людський? Чому Ти поклав мене ціллю для Себе, і я стався собі тягарем?<BR>
<SUP>21</SUP> І чому Ти не простиш мойого гріха, і не відкинеш провини моєї? А тепер я до пороху ляжу, і Ти будеш шукати мене, та немає мене...<BR>
<H1>Йов 8</H1>
<SUP>1</SUP> І заговорив шух'янин Білдад та й сказав:<BR>
<SUP>2</SUP> Аж доки ти будеш таке теревенити? І доки слова твоїх уст будуть вітром бурхливим?<BR>
<SUP>3</SUP> Чи Бог скривлює суд, і хіба Всемогутній викривлює правду?<BR>
<SUP>4</SUP> Якщо твої діти згрішили Йому, то Він їх віддав в руку їх беззаконня!<BR>
<SUP>5</SUP> Якщо ти звертатися будеш до Бога, і будеш благати Всемогутнього,<BR>
<SUP>6</SUP> якщо чистий ти та безневинний, то тепер Він тобі Свою милість пробудить, і наповнить оселю твою справедливістю,<BR>
<SUP>7</SUP> і хоч твій початок нужденний, але твій кінець буде вельми великий!<BR>
<SUP>8</SUP> Поспитай в покоління давнішого, і міцно збагни батьків їхніх,<BR>
<SUP>9</SUP> бо ми ж учорашні, й нічого не знаєм, бо тінь наші дні на землі,<BR>
<SUP>10</SUP> отож вони навчать тебе, тобі скажуть, і з серця свойого слова подадуть:<BR>
<SUP>11</SUP> Чи папірус росте без болота? Чи росте очерет без води?<BR>
<SUP>12</SUP> Він іще в доспіванні своїм, не зривається, але сохне раніш за всіляку траву:<BR>
<SUP>13</SUP> отакі то дороги всіх тих, хто забуває про Бога! І згине надія безбожного,<BR>
<SUP>14</SUP> бо його сподівання як те павутиння, і як дім павуків його певність...<BR>
<SUP>15</SUP> На свій дім опирається, та не встоїть, тримається міцно за нього, й не вдержиться він...<BR>
<SUP>16</SUP> Він зеленіє на сонці, й галузки його випинаються понад садка його,<BR>
<SUP>17</SUP> на купі каміння сплелося коріння його, воно між каміння вросло:<BR>
<SUP>18</SUP> Якщо вирвуть його з його місця, то зречеться його: тебе я не бачило!...<BR>
<SUP>19</SUP> Така радість дороги його, а з пороху інші ростуть.<BR>
<SUP>20</SUP> Тож невинного Бог не цурається, і не буде тримати за руку злочинців,<BR>
<SUP>21</SUP> аж наповнить уста твої сміхом, а губи твої криком радости...<BR>
<SUP>22</SUP> Твої ненависники в сором зодягнуться, і намету безбожних не буде!<BR>
<H1>Йов 9</H1>
<SUP>1</SUP> А Йов відповів та й сказав:<BR>
<SUP>2</SUP> Справді пізнав я, що так... Та як оправдатись людині земній перед Богом?<BR>
<SUP>3</SUP> Якщо вона схоче на прю стати з Ним, Він відповіді їй не дасть ні на одне із тисячі скаржень...<BR>
<SUP>4</SUP> Він мудрого серця й могутньої сили; хто був проти Нього упертий і цілим зостався?<BR>
<SUP>5</SUP> Він гори зриває, й не знають вони, що в гніві Своїм Він їх перевернув.<BR>
<SUP>6</SUP> Він землю трясе з її місця, і стовпи її трусяться.<BR>
<SUP>7</SUP> Він сонцеві скаже, й не сходить воно, і Він запечатує зорі.<BR>
<SUP>8</SUP> Розтягує небо Він Сам, і ходить по морських висотах,<BR>
<SUP>9</SUP> Він Воза створив, Оріона та Волосожара, та зорі південні.<BR>
<SUP>10</SUP> Він чинить велике та недослідиме, предивне, якому немає числа!...<BR>
<SUP>11</SUP> Ось Він надо мною проходить, та я не побачу, і Він перейде, а я не приглянусь до Нього...<BR>
<SUP>12</SUP> Ось Він схопить кого, хто заверне Його, хто скаже Йому: що Ти робиш?<BR>
<SUP>13</SUP> Бог гніву Свойого не спинить, під Ним гнуться Рагавові помічники,<BR>
<SUP>14</SUP> що ж тоді відповім я Йому? Які я слова підберу проти Нього,<BR>
<SUP>15</SUP> я, який коли б був справедливий, то не відповідав би, я, що благаю свойого Суддю?<BR>
<SUP>16</SUP> Коли б я взивав, а Він мені відповідь дав, не повірю, що вчув би мій голос,<BR>
<SUP>17</SUP> Він, що бурею може розтерти мене та помножити рани мої безневинно...<BR>
<SUP>18</SUP> Не дає Він мені й звести духа мого, бо мене насичає гіркотою.<BR>
<SUP>19</SUP> Коли ходить про силу, то Він Всемогутній, коли ж ходить про суд, хто посвідчить мені?<BR>
<SUP>20</SUP> Якщо б справедливим я був, то осудять мене мої уста, якщо я безневинний, то вчинять мене винуватим...<BR>
<SUP>21</SUP> Я невинний, проте своєї душі я не знаю, і не радий життям своїм я...<BR>
<SUP>22</SUP> Це одне, а тому я кажу: невинного як і лукавого Він вигубляє...<BR>
<SUP>23</SUP> Якщо нагло бич смерть заподіює, Він з проби невинних сміється...<BR>
<SUP>24</SUP> У руку безбожного дана земля, та Він лиця суддів її закриває... Як не Він, тоді хто?<BR>
<SUP>25</SUP> А дні мої стали швидкіші, як той скороход, повтікали, не бачили доброго,<BR>
<SUP>26</SUP> проминули, немов ті човни очеретяні, мов орел, що несеться на здобич...<BR>
<SUP>27</SUP> Якщо я скажу: Хай забуду своє нарікання, хай зміню я обличчя своє й підбадьорюся,<BR>
<SUP>28</SUP> то боюся всіх смутків своїх, і я знаю, що Ти не очистиш мене...<BR>
<SUP>29</SUP> Все одно буду я винуватий, то нащо надармо я мучитися буду?<BR>
<SUP>30</SUP> Коли б я умився сніговою водою, і почистив би лугом долоні свої,<BR>
<SUP>31</SUP> то й тоді Ти до гробу опустиш мене, і учинить бридким мене одіж моя...<BR>
<SUP>32</SUP> Бо Він не людина, як я, й Йому відповіді я не дам, і не підемо разом на суд,<BR>
<SUP>33</SUP> поміж нами нема посередника, що поклав би на нас на обох свою руку...<BR>
<SUP>34</SUP> Нехай забере Він від мене Свойого бича, Його ж страх хай мене не жахає,<BR>
<SUP>35</SUP> тоді буду казати, й не буду боятись Його, бо я не такий сам з собою!...<BR>
<H1>Йов 10</H1>
<SUP>1</SUP> Життя моє стало бридке для моєї душі... Нехай нарікання своє я на себе пущу, нехай говорю я в гіркоті своєї душі!<BR>
<SUP>2</SUP> Скажу Богові я: Не осуджуй мене! Повідом же мене, чого став Ти зо мною на прю?<BR>
<SUP>3</SUP> Чи це добре Тобі, що Ти гнобиш мене, що погорджуєш творивом рук Своїх, а раду безбожних освітлюєш?<BR>
<SUP>4</SUP> Хіба маєш Ти очі тілесні? Чи Ти бачиш так само, як бачить людина людину?<BR>
<SUP>5</SUP> Хіба Твої дні як дні людські, чи літа Твої як дні мужа,<BR>
<SUP>6</SUP> що шукаєш провини моєї й вивідуєш гріх мій,<BR>
<SUP>7</SUP> хоч відаєш Ти, що я не беззаконник, та нема, хто б мене врятував від Твоєї руки?<BR>
<SUP>8</SUP> Твої руки створили мене і вчинили мене, потім Ти обернувся і губиш мене...<BR>
<SUP>9</SUP> Пам'ятай, що мов глину мене обробив Ти, і в порох мене обертаєш.<BR>
<SUP>10</SUP> Чи не ллєш мене, мов молоко, і не згустив Ти мене, мов на сир?<BR>
<SUP>11</SUP> Ти шкірою й тілом мене зодягаєш, і сплів Ти мене із костей та із жил.<BR>
<SUP>12</SUP> Життя й милість подав Ти мені, а опіка Твоя стерегла мого духа.<BR>
<SUP>13</SUP> А оце заховав Ти у серці Своєму, я знаю, що є воно в Тебе:<BR>
<SUP>14</SUP> якщо я грішу, Ти мене стережеш, та з провини моєї мене не очищуєш...<BR>
<SUP>15</SUP> Якщо я провинюся, то горе мені! А якщо я невинний, не смію підняти свою голову, ситий стидом та напоєний горем своїм!...<BR>
<SUP>16</SUP> А коли піднесеться вона, то Ти ловиш мене, як той лев, і знову предивно зо мною поводишся:<BR>
<SUP>17</SUP> поновлюєш свідків Своїх проти мене, помножуєш гнів Свій на мене, військо за військом на мене Ти шлеш...<BR>
<SUP>18</SUP> І нащо з утроби Ти вивів мене? Я був би помер, і жоднісіньке око мене не побачило б,<BR>
<SUP>19</SUP> як нібито не існував був би я, перейшов би з утроби до гробу...<BR>
<SUP>20</SUP> Отож, дні мої нечисленні, перестань же, й від мене вступись, і нехай не турбуюся я бодай трохи,<BR>
<SUP>21</SUP> поки я не піду й не вернуся! до краю темноти та смертної тіні,<BR>
<SUP>22</SUP> до темного краю, як морок, до тьмяного краю, в якому порядків нема, і де світло, як темрява...<BR>
<H1>Йов 11</H1>
<SUP>1</SUP> І заговорив нааматянин Цофар та й сказав:<BR>
<SUP>2</SUP> Чи має зостатись без відповіді безліч слів? І хіба язиката людина невинною буде?<BR>
<SUP>3</SUP> Чи мужі замовчать твої теревені, й не буде кому засоромити тебе?<BR>
<SUP>4</SUP> Ось говориш ти: Чисте моє міркування, і я чистий в очах Твоїх, Боже!<BR>
<SUP>5</SUP> О, коли б говорити став Бог, і відкрив Свої уста до тебе,<BR>
<SUP>6</SUP> і представив тобі таємниці премудрости, бо вони як ті чуда роздумування! І знай, вимагає Бог менше від тебе, ніж провини твої того варті!<BR>
<SUP>7</SUP> Чи ти Божу глибінь дослідиш, чи знаєш ти аж до кінця Всемогутнього?<BR>
<SUP>8</SUP> Вона вища від неба, що зможеш зробити? І глибша вона за шеол, як пізнаєш її?<BR>
<SUP>9</SUP> °ї міра довша за землю, і ширша за море вона!<BR>
<SUP>10</SUP> Якщо Він перейде й замкне щось, і згромадить, то хто заборонить Йому?<BR>
<SUP>11</SUP> Бо Він знає нікчемності людські та бачить насилля, і Він не догляне?<BR>
<SUP>12</SUP> Тож людина порожня мудрішає, хоч народжується, як те дике осля!<BR>
<SUP>13</SUP> Якщо ти зміцниш своє серце, і свої руки до Нього простягнеш,<BR>
<SUP>14</SUP> якщо є беззаконня в руці твоїй, то прожени ти його, і кривда в наметах твоїх нехай не пробуває,<BR>
<SUP>15</SUP> тож тоді ти підіймеш обличчя невинне своє, і будеш міцний, і не будеш боятись!<BR>
<SUP>16</SUP> Бо забудеш страждання, про них будеш згадувати, як про воду, яка пропливла...<BR>
<SUP>17</SUP> Від півдня повстане життя, а темрява буде, як ранок.<BR>
<SUP>18</SUP> І будеш ти певний, бо маєш надію, і викопаєш собі яму та й будеш безпечно лежати,<BR>
<SUP>19</SUP> і будеш лежати, й ніхто не сполошить, і багато-хто будуть підлещуватися до обличчя твого...<BR>
<SUP>20</SUP> А очі безбожних минуться, і згине притулок у них, а їхня надія то стогін душі!<BR>
<H1>Йов 12</H1>
<SUP>1</SUP> А Йов відповів та й сказав:<BR>
<SUP>2</SUP> Справді, то ж ви тільки люди, і мудрість із вами помре!...<BR>
<SUP>3</SUP> Таж і я маю розум, як ви, я не нижчий від вас! І в кого немає такого, як це?<BR>
<SUP>4</SUP> Посміховищем став я для друга свого, я, що кликав до Бога, і Він мені відповідав, посміховищем став справедливий, невинний...<BR>
<SUP>5</SUP> Нещасливцю погорда, на думку спокійного, приготовлена для спотикання ноги!<BR>
<SUP>6</SUP> Спокійні намети грабіжників, і безпечність у тих, хто Бога гнівить, у того, хто ніби то Бога провадить рукою своєю.<BR>
<SUP>7</SUP> Але запитай хоч худобу і навчить тебе, і птаство небесне й тобі розповість.<BR>
<SUP>8</SUP> Або говори до землі й вона вивчить тебе, і розкажуть тобі риби морські.<BR>
<SUP>9</SUP> Хто б із цього всього не пізнав, що Господня рука це вчинила?<BR>
<SUP>10</SUP> Що в Нього в руці душа всього живого й дух кожного людського тіла?<BR>
<SUP>11</SUP> Чи ж не ухо слова розбирає, піднебіння ж смакує для себе поживу?<BR>
<SUP>12</SUP> Мудрість у старших, бо довгість днів розум.<BR>
<SUP>13</SUP> Мудрість та сила у Нього, Його рада та розум.<BR>
<SUP>14</SUP> Ось Він зруйнує й не буде воно відбудоване, замкне чоловіка й не буде він випущений.<BR>
<SUP>15</SUP> Ось Він стримає води і висохнуть, Він їх пустить то землю вони перевернуть.<BR>
<SUP>16</SUP> В Нього сила та задум, у Нього заблуджений і той, хто призводить до блуду.<BR>
<SUP>17</SUP> Він уводить у помилку радників, і обезумлює суддів,<BR>
<SUP>18</SUP> Він розв'язує пута царів і приперізує пояса на їхні стегна.<BR>
<SUP>19</SUP> Він провадить священиків босо, і потужних повалює,<BR>
<SUP>20</SUP> Він надійним уста відіймає й забирає від старших розумність.<BR>
<SUP>21</SUP> На достойників ллє Він погорду, а пояса можним ослаблює.<BR>
<SUP>22</SUP> Відкриває Він речі глибокі із темряви, а темне провадить на світло.<BR>
<SUP>23</SUP> Він робить народи потужними й знову їх нищить, Він народи поширює, й потім виводить в неволю.<BR>
<SUP>24</SUP> Відіймає Він розум в народніх голів на землі та блукати їх змушує по бездорожній пустелі,<BR>
<SUP>25</SUP> вони ходять навпомацки в темряві темній, і Він упроваджує їх в блуканину, мов п'яного!<BR>
<H1>Йов 13</H1>
<SUP>1</SUP> Ось усе оце бачило око моє, чуло ухо моє, та й усе зауважило...<BR>
<SUP>2</SUP> Як знаєте ви знаю й я, я не нижчий від вас,<BR>
<SUP>3</SUP> і я говоритиму до Всемогутнього, і переконувати хочу Бога!<BR>
<SUP>4</SUP> Та неправду куєте тут ви, лікарі непутящі ви всі!<BR>
<SUP>5</SUP> О, коли б ви насправді мовчали, то вам це за мудрість було б!...<BR>
<SUP>6</SUP> Послухайте но переконань моїх: і вислухайте заперечення уст моїх.<BR>
<SUP>7</SUP> Чи будете ви говорити неправду про Бога, чи будете ви говорити оману про Нього?<BR>
<SUP>8</SUP> Чи будете ви уважати на Нього? Чи за Бога на прю постаєте?<BR>
<SUP>9</SUP> Чи добре, що вас Він дослідить? Чи як з людини сміються, так будете ви насміхатися з Нього?<BR>
<SUP>10</SUP> Насправді Він вас покарає, якщо будете ви потурати таємно особі!<BR>
<SUP>11</SUP> Чи ж велич Його не настрашує вас, і не нападає на вас Його страх?<BR>
<SUP>12</SUP> Ваші нагадування це прислів'я із попелу, ваші башти це глиняні башти!<BR>
<SUP>13</SUP> Мовчіть передо мною, а я говоритиму, і нехай щобудь прийде на мене!<BR>
<SUP>14</SUP> Нащо дертиму я своє тіло зубами своїми, а душу свою покладу в свою руку?<BR>
<SUP>15</SUP> Ось Він мене вб'є, і я надії не матиму, але перед обличчям Його про дороги свої сперечатися буду!<BR>
<SUP>16</SUP> І це мені буде спасінням, бо перед обличчя Його не підійде безбожний.<BR>
<SUP>17</SUP> Направду послухайте слова мого, а моє це освідчення в ваших ушах нехай буде.<BR>
<SUP>18</SUP> Ось я суд спорядив, бо я справедливий, те знаю!<BR>
<SUP>19</SUP> Хто той, що буде зо мною провадити прю? Бо тепер я замовк би й помер би...<BR>
<SUP>20</SUP> Тільки двох цих речей не роби Ти зо мною, тоді від обличчя Твого я не буду ховатись:<BR>
<SUP>21</SUP> віддали Свою руку від мене, а Твій страх хай мене не жахає!...<BR>
<SUP>22</SUP> Тоді клич, а я відповідатиму, або я говоритиму, Ти ж мені відповідь дай!<BR>
<SUP>23</SUP> Скільки в мене провин та гріхів? Покажи Ти мені мій переступ та гріх мій!<BR>
<SUP>24</SUP> Чому Ти ховаєш обличчя Своє і вважаєш мене Собі ворогом?<BR>
<SUP>25</SUP> Чи Ти будеш страхати завіяний вітром листок? Чи Ти соломину суху будеш гнати?<BR>
<SUP>26</SUP> Бо Ти пишеш на мене гіркоти й провини мого молодечого віку даєш на спадок мені,<BR>
<SUP>27</SUP> і в кайдани заковуєш ноги мої, і всі дороги мої стережеш, назирці ходиш за мною,<BR>
<SUP>28</SUP> і він розпадається, мов та трухлявина, немов та одежа, що міль її з'їла!...<BR>
<H1>Йов 14</H1>
<SUP>1</SUP> Людина, що від жінки народжена, короткоденна та повна печалями:<BR>
<SUP>2</SUP> вона виходить, як квітка й зів'яне, і втікає, мов тінь, і не зостається...<BR>
<SUP>3</SUP> І на такого Ти очі Свої відкриваєш, і водиш на суд із Собою його!<BR>
<SUP>4</SUP> Хто чистого вивести може з нечистого? Ані один!<BR>
<SUP>5</SUP> Якщо визначені його дні, число його місяців в Тебе, якщо Ти призначив для нього мету, що її не перейде,<BR>
<SUP>6</SUP> відвернися від нього і він заспокоїться, і буде він тішитися своїм днем, як той наймит...<BR>
<SUP>7</SUP> Бо дерево має надію: якщо буде стяте, то силу отримає знову, і парост його не загине;<BR>
<SUP>8</SUP> якщо постаріє в землі його корінь і в поросі вмре його пень,<BR>
<SUP>9</SUP> то від водного запаху знов зацвіте, і пустить галуззя, немов саджанець!<BR>
<SUP>10</SUP> А помре чоловік і зникає, а сконає людина то де ж вона є?...<BR>
<SUP>11</SUP> Як вода витікає із озера, а річка спадає та сохне,<BR>
<SUP>12</SUP> так і та людина покладеться й не встане, аж до закінчення неба не збудяться люди та не прокинуться зо сну свого...<BR>
<SUP>13</SUP> О, якби Ти в шеолі мене заховав, коли б Ти мене приховав, аж поки минеться Твій гнів, коли б час Ти призначив мені, та й про мене згадав!<BR>
<SUP>14</SUP> Як помре чоловік, то чи він оживе? Буду мати надію по всі дні свойого життя, аж поки не прийде заміна для мене!<BR>
<SUP>15</SUP> Кликав би Ти, то я відповів би Тобі, за чин Своїх рук сумував би,<BR>
<SUP>16</SUP> бо кроки мої рахував би тепер, а мойого гріха не стеріг би,<BR>
<SUP>17</SUP> провина моя була б запечатана в вузлику, і Ти закрив би моє беззаконня...<BR>
<SUP>18</SUP> Але гора справді впаде, а скеля зсувається з місця свого,<BR>
<SUP>19</SUP> каміння стирає вода, її злива сполощує порох землі, так надію того Ти губиш...<BR>
<SUP>20</SUP> Ти силою схопиш назавжди його, і відходить, Ти міняєш обличчя його й відсилаєш його...<BR>
<SUP>21</SUP> Чи сини його славні, того він не знає, чи в прикрому стані того він не відає...<BR>
<SUP>22</SUP> Боліє він тільки тоді, коли тіло на ньому, коли в ньому душа тоді тужить..<BR>
<H1>Йов 15</H1>
<SUP>1</SUP> І відповів теманянин Еліфаз та й сказав:<BR>
<SUP>2</SUP> Чи відповідатиме мудра людина знанням вітряним, і східнім вітром наповнить утробу свою?<BR>
<SUP>3</SUP> Буде виправдуватися тим словом, що не надається, чи тими речами, що пожитку немає від них?<BR>
<SUP>4</SUP> Ти страх Божий руйнуєш також, і пустошиш молитву до Бога,<BR>
<SUP>5</SUP> бо навчає провина твоя твої уста, і ти вибираєш собі язика хитрунів.<BR>
<SUP>6</SUP> Оскаржають тебе твої уста, не я, й твої губи свідкують на тебе:<BR>
<SUP>7</SUP> Чи ти народився людиною першою, чи раніше, ніж згір'я, ти створений?<BR>
<SUP>8</SUP> Чи ти слухав у Божій таємній нараді, та мудрість для себе забрав?<BR>
<SUP>9</SUP> Що ти знаєш, чого б ми не знали? Що ти зрозумів, і не з нами воно?<BR>
<SUP>10</SUP> Поміж нами і сивий, отой і старий, старший днями від батька твого.<BR>
<SUP>11</SUP> Чи мало для тебе потішення Божі та слово, яке Він сховав у тобі?<BR>
<SUP>12</SUP> Чого то підносить тебе твоє серце, й які то знаки твої очі дають,<BR>
<SUP>13</SUP> що на Бога звертаєш ти духа свого, і з своїх уст випускаєш подібні слова?<BR>
<SUP>14</SUP> Що таке чоловік, щоб оправданим бути, і щоб був справедливим від жінки народжений?<BR>
<SUP>15</SUP> Таж Він навіть святим Своїм не довіряє, і не оправдані в очах Його небеса,<BR>
<SUP>16</SUP> що ж тоді чоловік той бридкий та зіпсутий, що п'є кривду, як воду?<BR>
<SUP>17</SUP> Я тобі розповім, ти послухай мене, а що бачив, то те розкажу,<BR>
<SUP>18</SUP> про що мудрі донесли та від батьків своїх не затаїли того,<BR>
<SUP>19</SUP> їм самим була дана земля, і не приходив чужий поміж них.<BR>
<SUP>20</SUP> Безбожний тремтить по всі дні, а насильникові мало років заховано.<BR>
<SUP>21</SUP> Вереск жахів у нього в ушах, серед миру приходить на нього грабіжник.<BR>
<SUP>22</SUP> Він не вірить, що вернеться від темноти, й він вичікується для меча.<BR>
<SUP>23</SUP> Він мандрує за хлібом, та де він? Знає він, що для нього встановлений день темноти...<BR>
<SUP>24</SUP> Страшать його утиск та гноблення, хапають його, немов цар, що готовий до бою,<BR>
<SUP>25</SUP> бо руку свою простягав він на Бога, і повставав на Всемогутнього,<BR>
<SUP>26</SUP> проти Нього твердою він шиєю бігав, товстими хребтами щитів своїх.<BR>
<SUP>27</SUP> Бо закрив він обличчя своє своїм салом, і боки обклав своїм жиром,<BR>
<SUP>28</SUP> і сидів у містах поруйнованих, у домах тих, що в них не сидять, що на купи каміння призначені.<BR>
<SUP>29</SUP> Він не буде багатий, і не встоїться сила його, і по землі не поширяться їхні маєтки.<BR>
<SUP>30</SUP> Не вступиться з темности він, полум'я висушить парост його, й духом уст Його буде він схоплений.<BR>
<SUP>31</SUP> Хай не вірить в марноту заблуканий, бо марнотою буде заплата йому,<BR>
<SUP>32</SUP> вона виповниться не за днів його, а його верховіття не буде зелене!<BR>
<SUP>33</SUP> Поскидає насиллям, немов виноград, недозрілість свою, поронить він квіття своє, як оливка,<BR>
<SUP>34</SUP> бо збори безбожних спустошені будуть, а огонь пожере дім хабарника:<BR>
<SUP>35</SUP> він злом вагітніє, й породить марноту, й оману готує утроба його...<BR>
<H1>Йов 16</H1>
<SUP>1</SUP> А Йов відповів та й сказав:<BR>
<SUP>2</SUP> Чув я такого багато, даремні розрадники всі ви!<BR>
<SUP>3</SUP> Чи настане кінець вітряним цим словам? Або що зміцнило тебе, що так відповідаєш?<BR>
<SUP>4</SUP> І я говорив би, як ви, якби ви на місці моєму були, я додав би словами на вас, і головою своєю кивав би на вас,<BR>
<SUP>5</SUP> устами своїми зміцняв би я вас, і не стримав би рух своїх губ на розраду!<BR>
<SUP>6</SUP> Якщо я говоритиму, біль мій не стримається, а якщо перестану, що відійде від мене?<BR>
<SUP>7</SUP> Та тепер ось Він змучив мене: Всю громаду мою Ти спустошив,<BR>
<SUP>8</SUP> і поморщив мене, і це стало за свідчення, і змарнілість моя проти мене повстала, і очевидьки мені докоряє!<BR>
<SUP>9</SUP> Його гнів мене шарпає та ненавидить мене, скрегоче на мене зубами своїми, мій ворог вигострює очі свої проти мене...<BR>
<SUP>10</SUP> Вони пащі свої роззявляють на мене, б'ють ганебно по щоках мене, збираються разом на мене:<BR>
<SUP>11</SUP> Бог злочинцеві видав мене, і кинув у руки безбожних мене...<BR>
<SUP>12</SUP> Спокійний я був, та тремтячим мене Він зробив... І за шию вхопив Він мене й розторощив мене, та й поставив мене Собі ціллю:<BR>
<SUP>13</SUP> Його стрільці мене оточили, розриває нирки мої Він не жалівши, мою жовч виливає на землю...<BR>
<SUP>14</SUP> Він робить пролім на проломі в мені, Він на мене біжить, як силач...<BR>
<SUP>15</SUP> Верету пошив я на шкіру свою та під порох знизив свою голову...<BR>
<SUP>16</SUP> Зашарілось обличчя моє від плачу, й на повіках моїх залягла смертна тінь,<BR>
<SUP>17</SUP> хоч насильства немає в долонях моїх, і чиста молитва моя!<BR>
<SUP>18</SUP> Не прикрий, земле, крови моєї, і хай місця не буде для зойку мого,<BR>
<SUP>19</SUP> бо тепер ось на небі мій Свідок, Самовидець мій на висоті...<BR>
<SUP>20</SUP> Глузливці мої, мої друзі, моє око до Бога сльозить,<BR>
<SUP>21</SUP> і нехай Він дозволить людині змагання із Богом, як між сином людським і ближнім його,<BR>
<SUP>22</SUP> бо почислені роки минуть, і піду я дорогою, та й не вернусь...<BR>
<H1>Йов 17</H1>
<SUP>1</SUP> Мій дух заламавсь, мої дні погасають, зостались мені самі гроби!...<BR>
<SUP>2</SUP> Дійсно, насмішки зо мною, й моє око в розгірченні їхнім ночує...<BR>
<SUP>3</SUP> Поклади, дай заставу за мене Ти Сам, хто ж то той, що умову зо мною заб'є по руках?<BR>
<SUP>4</SUP> Бо від розуміння закрив Ти їх серце тому не звеличуєш їх.<BR>
<SUP>5</SUP> Він призначує ближніх на поділ, а очі синів його темніють,<BR>
<SUP>6</SUP> Він поставив мене за прислів'я в народів, і став я таким, на якого плюють...<BR>
<SUP>7</SUP> З безталання потемніло око моє, а всі члени мої як та тінь...<BR>
<SUP>8</SUP> Праведники остовпіють на це, і невинний встає на безбожного.<BR>
<SUP>9</SUP> І праведний буде держатись дороги своєї, а хто чисторукий побільшиться в силі.<BR>
<SUP>10</SUP> Але всі ви повернетеся, і приходьте, та я не знаходжу між вами розумного...<BR>
<SUP>11</SUP> Мої дні проминули, порвалися думи мої, мого серця маєток,<BR>
<SUP>12</SUP> вони мені ніч обертають на день, наближують світло при темряві!<BR>
<SUP>13</SUP> Якщо сподіваюсь, то тільки шеолу, як дому свого, в темноті постелю своє ложе...<BR>
<SUP>14</SUP> До гробу я кличу: О батьку ти мій! До черви: Моя мамо та сестро моя!...<BR>
<SUP>15</SUP> Де ж тоді та надія моя? А надія моя, хто побачить її?<BR>
<SUP>16</SUP> До шеолових засувів зійде вона, коли зійдемо разом до пороху...<BR>
<H1>Йов 18</H1>
<SUP>1</SUP> І заговорив шух'янин Білдад та й сказав:<BR>
<SUP>2</SUP> Як довго ви будете пастками класти слова? Розміркуйте, а потім собі поговоримо!<BR>
<SUP>3</SUP> Чому пораховані ми, як худоба? Чому в ваших очах ми безумні?<BR>
<SUP>4</SUP> О ти, що розшарпуєш душу свою в своїм гніві, чи для тебе земля опустіє, а скеля осунеться з місця свого?<BR>
<SUP>5</SUP> Таж світильник безбожних погасне, і не буде світитися іскра огню його:<BR>
<SUP>6</SUP> його світло стемніє в наметі, і згасне на ньому світильник його,<BR>
<SUP>7</SUP> стануть тісні кроки сили його, і вдарить його власна рада!...<BR>
<SUP>8</SUP> Бо він кинений в пастку ногами своїми, і на ґраті він буде ходити:<BR>
<SUP>9</SUP> пастка схопить за стопу його, зміцниться сітка на ньому,<BR>
<SUP>10</SUP> на нього захований шнур на землі, а пастка на нього на стежці...<BR>
<SUP>11</SUP> Страхіття жахають його звідусіль, і женуться за ним по слідах.<BR>
<SUP>12</SUP> Його сила голодною буде, а нещастя при боці його приготовлене.<BR>
<SUP>13</SUP> Його шкіра поїджена буде хворобою, поїсть члени його первороджений смерти.<BR>
<SUP>14</SUP> Відірвана буде безпека його від намету його, а Ти до царя жахів його приведеш...<BR>
<SUP>15</SUP> Він перебуває в наметі своєму, який не його, на мешкання його буде кинена сірка.<BR>
<SUP>16</SUP> Здолу посохнуть коріння його, а згори його віття зів'яне.<BR>
<SUP>17</SUP> Його пам'ять загине з землі, а на вулиці ймення не буде йому.<BR>
<SUP>18</SUP> Заженуть його з світла до темряви, і ввесь світ проганяє його.<BR>
<SUP>19</SUP> У нього немає в народі нащадка, ні внука, і немає останку в місцях його мешкання.<BR>
<SUP>20</SUP> На згадку про день його остовпівали останні, за волосся ж хапались давніші...<BR>
<SUP>21</SUP> Ось такі то мешкання неправедного, і це місце того, хто Бога не знає!<BR>
<H1>Йов 19</H1>
<SUP>1</SUP> А Йов відповів та й сказав:<BR>
<SUP>2</SUP> Аж доки смутити ви будете душу мою, та душити словами мене?<BR>
<SUP>3</SUP> Десять раз це мене ви соромите, гнобити мене не стидаєтесь!...<BR>
<SUP>4</SUP> Якщо справді зблудив я, то мій гріх при мені позостане.<BR>
<SUP>5</SUP> Чи ви величаєтесь справді над мною, і виказуєте мою ганьбу на мене?<BR>
<SUP>6</SUP> Знайте тоді, що Бог скривдив мене, і тенета Свої розточив надо мною!<BR>
<SUP>7</SUP> Ось ґвалт! я кричу, та не відповідає ніхто, голошу, та немає суду!...<BR>
<SUP>8</SUP> Він дорогу мою оточив і я не перейду, Він поклав на стежки мої темряву!<BR>
<SUP>9</SUP> Він стягнув з мене славу мою і вінця зняв мені з голови!<BR>
<SUP>10</SUP> Звідусіль Він ламає мене, і я йду, надію мою, як те дерево, вивернув Він...<BR>
<SUP>11</SUP> І на мене Свій гнів запалив, і зарахував Він мене до Своїх ворогів:<BR>
<SUP>12</SUP> полки Його разом приходять, і торують на мене дорогу свою, і таборують навколо намету мого...<BR>
<SUP>13</SUP> Віддалив Він від мене братів моїх, а знайомі мої почужіли для мене,<BR>
<SUP>14</SUP> мої ближні відстали, і забули про мене знайомі мої...<BR>
<SUP>15</SUP> Мешканці дому мого, і служниці мої за чужого вважають мене, чужаком я став в їхніх очах...<BR>
<SUP>16</SUP> Я кличу свойого раба і він відповіді не дає, хоч своїми устами благаю його...<BR>
<SUP>17</SUP> Мій дух став бридкий для моєї дружини, а мій запах синам моєї утроби...<BR>
<SUP>18</SUP> Навіть діти малі зневажають мене, коли я встаю, то глузують із мене...<BR>
<SUP>19</SUP> Мої всі повірники бридяться мною, а кого я кохав обернулись на мене...<BR>
<SUP>20</SUP> До шкіри моєї й до тіла мого приліпилися кості мої, ще біля зубів лиш зосталася шкіра моя...<BR>
<SUP>21</SUP> Змилуйтеся надо мною, о, змилуйтеся надо мною ви, ближні мої, бо Божа рука доторкнулась мене!...<BR>
<SUP>22</SUP> Чого ви мене переслідуєте, немов Бог, і не насичуєтесь моїм тілом?<BR>
<SUP>23</SUP> О, коли б записати слова мої, о, коли б були в книжці вони позазначувані,<BR>
<SUP>24</SUP> коли б рильцем залізним та оливом в скелі навіки вони були витесані!<BR>
<SUP>25</SUP> Та я знаю, що мій Викупитель живий, і останнього дня Він підійме із пороху<BR>
<SUP>26</SUP> цю шкіру мою, яка розпадається, і з тіла свойого я Бога побачу,<BR>
<SUP>27</SUP> сам я побачу Його, й мої очі побачать, а не очі чужі... Тануть нирки мої в моїм нутрі!...<BR>
<SUP>28</SUP> Коли скажете ви: Нащо будемо гнати його, коли корень справи знаходиться в ньому!<BR>
<SUP>29</SUP> то побійтесь меча собі ви, бо гнів за провину то меч, щоб ви знали, що є ще Суддя!...<BR>
<H1>Йов 20</H1>
<SUP>1</SUP> І відповів нааматянин Цофар та й сказав:<BR>
<SUP>2</SUP> Тому то думки мої відповідати мене навертають, і тому то в мені цей мій поспіх!<BR>
<SUP>3</SUP> Соромливу нагану собі я почув, та дух з мого розуму відповідає мені.<BR>
<SUP>4</SUP> Чи знаєш ти те, що від вічности, відколи людина на землі була поставлена,<BR>
<SUP>5</SUP> то спів несправедливих короткий, а радість безбожного тільки на хвилю?<BR>
<SUP>6</SUP> Якщо піднесеться величність його аж до неба, а його голова аж до хмари досягне,<BR>
<SUP>7</SUP> проте він загине навіки, немов його гній, хто бачив його, запитає: де він?<BR>
<SUP>8</SUP> Немов сон улетить і не знайдуть його, мов видіння нічне, він сполошений буде:<BR>
<SUP>9</SUP> його бачило око, та бачити більше не буде, і вже не побачить його його місце...<BR>
<SUP>10</SUP> Сини його запобігатимуть ласки в нужденних, а руки його позвертають маєток його...<BR>
<SUP>11</SUP> Повні кості його молодечости, та до пороху з ним вона ляже!<BR>
<SUP>12</SUP> Якщо в устах його зло солодке, його він таїть під своїм язиком,<BR>
<SUP>13</SUP> над ним милосердиться та не пускає його, і тримає його в своїх устах,<BR>
<SUP>14</SUP> то цей хліб в його нутрощах зміниться, стане він жовчю зміїною в нутрі його!...<BR>
<SUP>15</SUP> Він маєток чужого ковтав, але його виблює: Бог виганяє його із утроби його...<BR>
<SUP>16</SUP> Отруту зміїну він ссатиме, гадючий язик його вб'є!<BR>
<SUP>17</SUP> Він річкових джерел не побачить, струмків меду та молока.<BR>
<SUP>18</SUP> Позвертає він працю чужу, і її не ковтне, як і маєток, набутий з виміни своєї, жувати не буде...<BR>
<SUP>19</SUP> Бо він переслідував, кидав убогих, він дім грабував, хоч не ставив його!<BR>
<SUP>20</SUP> Бо спокою не знав він у нутрі своїм, і свого наймилішого не збереже.<BR>
<SUP>21</SUP> Немає останку з обжирства його, тому нетривале добро його все:<BR>
<SUP>22</SUP> за повні достатку його буде тісно йому, рука кожного скривдженого прийде на нього!<BR>
<SUP>23</SUP> Хай наповнена буде утроба його, та пошле Він на нього жар гніву Свого, і буде дощити на нього недугами його...<BR>
<SUP>24</SUP> Він буде втікати від зброї залізної, та прониже його мідний лук...<BR>
<SUP>25</SUP> Він стане меча витягати, і вийде він із тіла, та держак його вийде із жовчі його, і перестрах на нього впаде!<BR>
<SUP>26</SUP> При скарбах його всі нещастя заховані, його буде жерти огонь не роздмухуваний, позостале в наметі його буде знищене...<BR>
<SUP>27</SUP> Небо відкриє його беззаконня, а земля проти нього повстане,<BR>
<SUP>28</SUP> урожай його дому втече, розпливеться в день гніву Його...<BR>
<SUP>29</SUP> Оце доля від Бога людині безбожній, і спадщина, обіцяна Богом для неї!<BR>
<H1>Йов 21</H1>
<SUP>1</SUP> А Йов відповів та й сказав:<BR>
<SUP>2</SUP> Уважно послухайте слово моє, і нехай буде мені це розрадою вашою!<BR>
<SUP>3</SUP> Перетерпіть мені, а я промовлятиму, по промові ж моїй насміхатися будеш.<BR>
<SUP>4</SUP> Хіба до людини моє нарікання? Чи не мав би чого стати нетерпеливим мій дух?<BR>
<SUP>5</SUP> Оберніться до мене й жахніться, та руку на уста свої покладіть...<BR>
<SUP>6</SUP> І якщо я згадаю про це, то жахаюсь, і морозом проймається тіло моє...<BR>
<SUP>7</SUP> Чого несправедливі живуть, доживають до віку, й багатством зміцняються?<BR>
<SUP>8</SUP> Насіння їх міцно стоїть перед ними, при них, а їхні нащадки на їхніх очах...<BR>
<SUP>9</SUP> Доми їхні то спокій від страху, і над ними нема бича Божого.<BR>
<SUP>10</SUP> Спинається бик його, і не даремно, зачинає корова його, й не скидає.<BR>
<SUP>11</SUP> Вони випускають своїх молодят, як отару, а їх діти вибрикують.<BR>
<SUP>12</SUP> Вони голос здіймають при бубні та цитрі, і веселяться при звуку сопілки.<BR>
<SUP>13</SUP> Провадять в добрі свої дні, і сходять в спокої в шеол.<BR>
<SUP>14</SUP> А до Бога говорять вони: Уступися від нас, ми ж доріг Твоїх знати не хочем!<BR>
<SUP>15</SUP> Що таке Всемогутній, що будем служити Йому? І що скористаєм, як будем благати Його?<BR>
<SUP>16</SUP> Та не в їхній руці добро їхнє, далека від мене порада безбожних...<BR>
<SUP>17</SUP> Як часто світильник безбожним згасає, і приходить на них їх нещастя? Він приділює в гніві Своїм на них пастки!<BR>
<SUP>18</SUP> Вони будуть, немов та солома на вітрі, і немов та полова, що буря схопила її!<BR>
<SUP>19</SUP> Бог ховає синам його кривду Свою та нехай надолужить самому йому, і він знатиме!<BR>
<SUP>20</SUP> Нехай його очі побачать нещастя його, й бодай сам він пив гнів Всемогутнього!<BR>
<SUP>21</SUP> Яке бо старання його про родину по ньому, як для нього число його місяців вже перелічене?<BR>
<SUP>22</SUP> Чи буде хто Бога навчати знання, Його, що й небесних судитиме?<BR>
<SUP>23</SUP> Оцей в повній силі своїй помирає, увесь він спокійний та мирний,<BR>
<SUP>24</SUP> діжки його повні були молока, а мізок костей його свіжий.<BR>
<SUP>25</SUP> А цей помирає з душею огірченою, і доброго не споживав він,<BR>
<SUP>26</SUP> та порохом будуть лежати обоє вони, і черва їх покриє...<BR>
<SUP>27</SUP> Тож я знаю думки ваші й задуми, що хочете кривдити ними мене.<BR>
<SUP>28</SUP> Бож питаєте ви: Де князів дім, і де намет пробування безбожних?<BR>
<SUP>29</SUP> Тож спитайтеся тих, що дорогою йдуть, а їхніх ознак не затаюйте:<BR>
<SUP>30</SUP> що буває врятований злий в день загибелі, на день гніву відводиться в захист!<BR>
<SUP>31</SUP> Хто йому розповість у лице про дорогу його? А коли наробив, хто йому надолужить?<BR>
<SUP>32</SUP> І на кладовище буде проваджений він, і про могилу подбають...<BR>
<SUP>33</SUP> Скиби долини солодкі йому, і тягнеться кожна людина за ним, а тим, хто попереду нього, немає числа...<BR>
<SUP>34</SUP> І як ви мене потішаєте марністю, коли з ваших відповідей зостається сама тільки фальш?...<BR>
<H1>Йов 22</H1>
<SUP>1</SUP> І заговорив теманянин Еліфаз та й сказав:<BR>
<SUP>2</SUP> Чи для Бога людина корисна? Бо мудрий корисний самому собі!<BR>
<SUP>3</SUP> Хіба Всемогутній бажає, щоб ти ніби праведним був? І що за користь Йому, як дороги свої ти вважаєш невинними сам?<BR>
<SUP>4</SUP> Чи Він буде карати, тебе боячись, і чи піде з тобою на суд?<BR>
<SUP>5</SUP> Хіба твоє зло не велике? Таж твоїм беззаконням немає кінця!<BR>
<SUP>6</SUP> Таж з братів своїх брав ти заставу даремно, а з нагого одежу стягав!<BR>
<SUP>7</SUP> Не поїв ти водою знеможеного, і від голодного стримував хліб...<BR>
<SUP>8</SUP> А сильна людина то їй оцей край, і почесний у ньому сидітиме.<BR>
<SUP>9</SUP> Ти напорожньо вдів відсилав, і сирітські рамена гнобились,<BR>
<SUP>10</SUP> тому пастки тебе оточили, і жахає тебе наглий страх,<BR>
<SUP>11</SUP> твоє світло стемніло, нічого не бачиш, і велика вода закриває тебе...<BR>
<SUP>12</SUP> Чи ж Бог не високий, як небо? Та на зорі угору поглянь, які стали високі вони!<BR>
<SUP>13</SUP> А ти кажеш: Що відає Бог? Чи судитиме Він через млу?<BR>
<SUP>14</SUP> Хмари завіса Йому, й Він не бачить, і ходить по крузі небесному.<BR>
<SUP>15</SUP> Чи ти будеш триматись дороги відвічної, що нею ступали безбожні,<BR>
<SUP>16</SUP> що невчасно були вони згублені, що річка розлита, підвалина їх,<BR>
<SUP>17</SUP> що до Бога казали вони: Відступися від нас! та: Що зробить для нас Всемогутній?<BR>
<SUP>18</SUP> А Він доми їхні наповнив добром!... Але віддалилась від мене порада безбожних!<BR>
<SUP>19</SUP> Справедливі це бачать та тішаться, і насміхається з нього невинний:<BR>
<SUP>20</SUP> Справді вигублений наш противник, а останок їх вижер огонь!<BR>
<SUP>21</SUP> Заприязнися із Ним, та й май спокій, цим прийде на тебе добро.<BR>
<SUP>22</SUP> Закона візьми з Його уст, а слова Його в серце своє поклади.<BR>
<SUP>23</SUP> Якщо вернешся до Всемогутнього, будеш збудований, і віддалиш беззаконня з наметів своїх.<BR>
<SUP>24</SUP> І викинь до пороху золото, і мов камінь з потоку офірське те золото,<BR>
<SUP>25</SUP> і буде тобі Всемогутній за золото та за срібло блискуче тобі!<BR>
<SUP>26</SUP> Бо тоді Всемогутнього ти покохаєш і до Бога підіймеш обличчя своє,<BR>
<SUP>27</SUP> будеш благати Його й Він почує тебе, і ти обітниці свої надолужиш.<BR>
<SUP>28</SUP> А що постановиш, то виповниться те тобі, й на дорогах твоїх буде сяяти світло.<BR>
<SUP>29</SUP> Бо знижує Він спину пишного, хто ж смиренний, тому помагає.<BR>
<SUP>30</SUP> Рятує Він і небезвинного, і той чистотою твоїх рук урятований буде.<BR>
<H1>Йов 23</H1>
<SUP>1</SUP> А Йов відповів та й сказав:<BR>
<SUP>2</SUP> Моя мова й сьогодні гірка, тяжче страждання моє за стогнання мої...<BR>
<SUP>3</SUP> О, якби то я знав, де Його я знайду, то прийшов би до місця Його пробування!<BR>
<SUP>4</SUP> Я б перед обличчям Його свою справу поклав, а уста свої я наповнив би доводами,<BR>
<SUP>5</SUP> розізнав би слова, що мені відповість, і я зрозумів би, що скаже мені.<BR>
<SUP>6</SUP> Чи зо мною на прю Він з великою силою стане? О ні, тільки б увагу звернув Він на мене!<BR>
<SUP>7</SUP> Справедливий судився б там з Ним, я ж назавжди б звільнивсь від свойого Судді.<BR>
<SUP>8</SUP> Та піду я на схід і немає Його, а на захід удамся Його не побачу,<BR>
<SUP>9</SUP> на півночі шукаю Його й не вхоплю, збочу на південь і не добачаю...<BR>
<SUP>10</SUP> А Він знає дорогу, яка при мені, хай би випробував Він мене, мов те золото, вийду!<BR>
<SUP>11</SUP> Трималась нога моя коло стопи Його, дороги Його я держався й не збочив.<BR>
<SUP>12</SUP> Я не відступався від заповідей Його губ, над уставу свою я ховав слова уст Його.<BR>
<SUP>13</SUP> Але Він при одному, й хто заверне Його? Як чого зажадає душа Його, те Він учинить:<BR>
<SUP>14</SUP> бо Він виконає, що про мене призначив, і в Нього багато такого, як це!<BR>
<SUP>15</SUP> Тому перед обличчям Його я тремчу, розважаю й жахаюсь Його...<BR>
<SUP>16</SUP> А Бог пом'якшив моє серце, і Всемогутній мене настрашив,<BR>
<SUP>17</SUP> бо не знищений я від темноти, ані від обличчя свого, що темність закрила його!<BR>
<H1>Йов 24</H1>
<SUP>1</SUP> Для чого часи не заховані від Всемогутнього? Ті ж, що знають Його, Його днів не побачать!<BR>
<SUP>2</SUP> Пересовують межі безбожні, стадо грабують вони та пасуть,<BR>
<SUP>3</SUP> займають осла в сиротини, беруть у заставу вола від удовиць,<BR>
<SUP>4</SUP> вони бідних з дороги спихають, разом мусять ховатися збіджені краю...<BR>
<SUP>5</SUP> Тож вони, бідарі, немов дикі осли на пустині, виходять на працю свою, здобичі шукаючи, степ йому хліба дає для дітей...<BR>
<SUP>6</SUP> На полі вночі вони жнуть, і збирають собі виноград у безбожного,<BR>
<SUP>7</SUP> наго ночують вони, без одежі, і не мають вкриття собі в холоді,<BR>
<SUP>8</SUP> мокнуть від зливи гірської, а заслони не маючи, скелю вони обіймають...<BR>
<SUP>9</SUP> Сироту відривають від перс, і в заставу беруть від убогого...<BR>
<SUP>10</SUP> Ходять наго вони, без вбрання, і голодними носять снопи.<BR>
<SUP>11</SUP> Хоч між мурами їхніми роблять оливу, топчуть чавила, та прагнуть вони!<BR>
<SUP>12</SUP> Стогнуть люди із міста, і кричить душа вбиваних, а Бог на це зло не звертає уваги...<BR>
<SUP>13</SUP> Вони проти світла бунтують, не знають доріг Його, і на стежках Його не сидять.<BR>
<SUP>14</SUP> На світанку встає душогуб, замордовує бідного та злидаря, а ніч він проводить, як злодій...<BR>
<SUP>15</SUP> А перелюбника око чекає смеркання, говорячи: Не побачить мене жодне око! і заслону кладе на обличчя...<BR>
<SUP>16</SUP> Підкопуються під доми в темноті, замикаються вдень, світла не знають вони,<BR>
<SUP>17</SUP> бо ранок для них усіх разом то темрява, і знають вони жахи темряви...<BR>
<SUP>18</SUP> Такий легкий він на поверхні води, на землі їхня частка проклята, не вернеться він на дорогу садів-виноградів...<BR>
<SUP>19</SUP> Як посуха та спека їдять сніжну воду, так шеол поїсть грішників!<BR>
<SUP>20</SUP> Забуде його лоно матері, буде жерти черва його, мов солодощі, більше не буде він згадуваний, і безбожник поламаний буде, мов дерево!...<BR>
<SUP>21</SUP> Чинить зло для бездітної він, щоб вона не родила, і вдовиці не зробить добра.<BR>
<SUP>22</SUP> А міццю своєю він тягне могутніх, коли він встає, то ніхто вже не певний свойого життя!<BR>
<SUP>23</SUP> Бог дає йому все на безпеку, і на те він спирається, та очі Його бачать їхні дороги:<BR>
<SUP>24</SUP> підіймуться трохи й немає вже їх, бо понижені... Як усе, вони гинуть, і зрізуються, немов та колоскова головка...<BR>
<SUP>25</SUP> Якщо ж ні, то хто зробить мене неправдомовцем, а слово моє на марноту оберне?<BR>
<H1>Йов 25</H1>
<SUP>1</SUP> І заговорив шух'янин Білдад та й сказав:<BR>
<SUP>2</SUP> Панування та острах у Нього, Який на висотах Своїх чинить мир.<BR>
<SUP>3</SUP> Чи війську Його є число? І над ким Його світло не сходить?<BR>
<SUP>4</SUP> І як може людина бути праведною перед Богом, і як може бути чистим, від жінки народжений?<BR>
<SUP>5</SUP> Таж Йому навіть місяць не світить, і в очах Його й зорі не ясні!<BR>
<SUP>6</SUP> Що ж тоді людина ота, червяк, чи син людський хробак?...<BR>
<H1>Йов 26</H1>
<SUP>1</SUP> А Йов відповів та й сказав:<BR>
<SUP>2</SUP> Як безсилому ти допоміг, як рамено підпер ти неможному?<BR>
<SUP>3</SUP> Що ти радив немудрому, й яку раду подав багатьом?<BR>
<SUP>4</SUP> Кому ти слова говорив, і чий дух вийшов з тебе?<BR>
<SUP>5</SUP> Рефаїми тремтять під водою й всі її мешканці.<BR>
<SUP>6</SUP> Голий шеол перед Ним, і нема покриття Аваддону.<BR>
<SUP>7</SUP> Він над порожнечею північ простяг, на нічому Він землю повісив.<BR>
<SUP>8</SUP> Він зав'язує воду в Своїх облаках, і не розбивається хмара під ними.<BR>
<SUP>9</SUP> Він поставив престола Свого, розтягнув над ним хмару Свою.<BR>
<SUP>10</SUP> На поверхні води Він зазначив межу аж до границі між світлом та темрявою.<BR>
<SUP>11</SUP> Стовпи неба тремтять та страшаться від гніву Його.<BR>
<SUP>12</SUP> Він міццю Своєю вспокоює море, і Своїм розумом нищить Рагава.<BR>
<SUP>13</SUP> Своїм Духом Він небо прикрасив, рука Його в ньому створила втікаючого Скорпіона.<BR>
<SUP>14</SUP> Таж це все самі кінці дороги Його, бо ми тільки слабке шепотіння чували про Нього, грім потуги ж Його хто його зрозуміє?...<BR>
<H1>Йов 27</H1>
<SUP>1</SUP> І Йов далі вів мову свою та й казав:<BR>
<SUP>2</SUP> Як живий Бог, відкинув Він право моє, і душу мою засмутив Всемогутній,<BR>
<SUP>3</SUP> і як довго в мені ще душа моя, і дух Божий у ніздрях моїх,<BR>
<SUP>4</SUP> неправди уста мої не говоритимуть, а язик мій не скаже омани!<BR>
<SUP>5</SUP> Борони мене, Боже, признати вас за справедливих! Доки я не помру, своєї невинности я не відкину від себе,<BR>
<SUP>6</SUP> за свою справедливість тримаюся міцно, й її не пущу, моє серце не буде ганьбити ні одного з днів моїх,<BR>
<SUP>7</SUP> нехай буде мій ворог немов той безбожник, а хто повстає проти мене як кривдник!<BR>
<SUP>8</SUP> Яка ж бо надія лукавому, коли відірве, коли візьме Бог душу його?<BR>
<SUP>9</SUP> Чи Бог вислухає його крик, коли прийде на нього нещастя?<BR>
<SUP>10</SUP> Чи буде втішатися він Всемогутнім? Буде кликати Бога за кожного часу?<BR>
<SUP>11</SUP> Я вас буду навчати про Божую руку, що є у Всемогутнього я не сховаю,<BR>
<SUP>12</SUP> таж самі ви це бачили всі, то чого ж нісенітниці плещете?<BR>
<SUP>13</SUP> Така доля людини безбожної, це спадщина насильників, що отримають від Всемогутнього:<BR>
<SUP>14</SUP> Як розмножаться діти його то хіба для меча, а нащадки його не наситяться хлібом!<BR>
<SUP>15</SUP> Позосталих по нім моровиця сховає, і вдовиці його не заплачуть...<BR>
<SUP>16</SUP> Якщо накопичить він срібла, немов того пороху, і наготує одежі, як глини,<BR>
<SUP>17</SUP> то він наготує, а праведний вдягне, а срібло невинний поділить...<BR>
<SUP>18</SUP> Він будує свій дім, як та міль, й як той сторож, що ставить собі куреня,<BR>
<SUP>19</SUP> він лягає багатим, та більше не зробить того: свої очі відкриє й немає його...<BR>
<SUP>20</SUP> Страхіття досягнуть його, мов вода, вночі буря украде його,<BR>
<SUP>21</SUP> східній вітер його понесе і минеться, і бурею схопить його з його місця...<BR>
<SUP>22</SUP> Оце все Він кине на нього, і не змилосердиться, і від руки Його мусить той спішно втікати!<BR>
<SUP>23</SUP> Своїми долонями сплесне над ним, і свисне над ним з свого місця...<BR>
<H1>Йов 28</H1>
<SUP>1</SUP> Отож, має срібло своє джерело, і є місце для золота, де його чистять,<BR>
<SUP>2</SUP> залізо береться із пороху, з каменя мідь виплавляється.<BR>
<SUP>3</SUP> Людина кладе для темноти кінця, і докраю досліджує все, і шукає каміння у темряві та в смертній тіні:<BR>
<SUP>4</SUP> ламає в копальні далеко від мешканця; забуті ногою людини, висять місця, віддалені від чоловіка.<BR>
<SUP>5</SUP> Земля хліб із неї походить, а під нею порито, немов би огнем,<BR>
<SUP>6</SUP> місце сапфіру каміння її, й порох золота в ній.<BR>
<SUP>7</SUP> Стежка туди не знає її хижий птах, її око орлине не бачило,<BR>
<SUP>8</SUP> не ступала по ній молода звірина, не ходив нею лев.<BR>
<SUP>9</SUP> Чоловік свою руку по кремінь витягує, гори від кореня перевертає,<BR>
<SUP>10</SUP> пробиває у скелях канали, і все дороге бачить око його!<BR>
<SUP>11</SUP> Він загачує ріки від виливу, а заховані речі виводить на світло.<BR>
<SUP>12</SUP> Та де мудрість знаходиться, і де місце розуму?<BR>
<SUP>13</SUP> Людина не знає ціни їй, і вона у країні живих не знаходиться.<BR>
<SUP>14</SUP> Безодня говорить: Вона не в мені! і море звіщає: Вона не зо мною!<BR>
<SUP>15</SUP> Щирого золота дати за неї не можна, і не важиться срібло ціною за неї.<BR>
<SUP>16</SUP> Не важать за неї офірського золота, ні дорогого оніксу й сапфіру.<BR>
<SUP>17</SUP> Золото й скло не рівняються в вартості їй, і її не зміняти на посуд із щирого золота.<BR>
<SUP>18</SUP> Коралі й кришталь і не згадуються, а набуток премудрости ліпший за перли!<BR>
<SUP>19</SUP> Не рівняється їй етіопський топаз, і не важиться золото щире за неї.<BR>
<SUP>20</SUP> А мудрість ізвідки проходить, і де місце розуму?<BR>
<SUP>21</SUP> Бо вона від очей усього живого захована, і від птаства небесного скрита вона.<BR>
<SUP>22</SUP> Аваддон той і смерть промовляють: Ушима своїми ми чули про неї лиш чутку!<BR>
<SUP>23</SUP> Тільки Бог розуміє дорогу її, й тільки Він знає місце її!<BR>
<SUP>24</SUP> Бо Він аж на кінці землі придивляється, бачить під небом усім.<BR>
<SUP>25</SUP> Коли Він чинив вагу вітрові, а воду утворював мірою,<BR>
<SUP>26</SUP> коли Він уставу складав для дощу та дороги для блискавки грому,<BR>
<SUP>27</SUP> тоді Він побачив її та про неї повів, міцно поставив її та її дослідив!<BR>
<SUP>28</SUP> І сказав Він людині тоді: Таж страх Господній це мудрість, а відступ від злого це розум!<BR>
<H1>Йов 29</H1>
<SUP>1</SUP> І Йов далі вів мову свою та й сказав:<BR>
<SUP>2</SUP> О, коли б я був той, як за місяців давніх, як за днів тих, коли боронив мене Бог,<BR>
<SUP>3</SUP> коли над головою моєю світився світильник Його, і при світлі його я ходив в темноті,<BR>
<SUP>4</SUP> як був я за днів тих своєї погожої осени, коли Божа милість була над наметом моїм,<BR>
<SUP>5</SUP> коли Всемогутній зо мною ще був, а навколо мене мої діти,<BR>
<SUP>6</SUP> коли мої кроки купалися в маслі, а скеля оливні струмки біля мене лила!...<BR>
<SUP>7</SUP> Коли я виходив до брами при місті, і ставив на площі сидіння своє,<BR>
<SUP>8</SUP> як тільки вбачали мене юнаки то ховались, а старші вставали й стояли,<BR>
<SUP>9</SUP> зверхники стримували свою мову та клали долоню на уста свої,<BR>
<SUP>10</SUP> ховався тоді голос володарів, а їхній язик приліпав їм був до піднебіння...<BR>
<SUP>11</SUP> Бо яке ухо чуло про мене, то звало блаженним мене, і яке око бачило, то свідкувало за мене,<BR>
<SUP>12</SUP> бо я рятував бідаря, що про поміч кричав, і сироту та безпомічного.<BR>
<SUP>13</SUP> Благословення гинучого на мене приходило, а серце вдовиці чинив я співаючим!<BR>
<SUP>14</SUP> Зодягавсь я у праведність, і вона зодягала мене, немов плащ та завій було право моє.<BR>
<SUP>15</SUP> Очима я був для сліпого, а кривому ногами я був.<BR>
<SUP>16</SUP> Бідарям я був батьком, суперечку ж, якої не знав, я досліджував.<BR>
<SUP>17</SUP> Й я торощив злочинцеві щелепи, і виривав із зубів його схоплене.<BR>
<SUP>18</SUP> І я говорив: Умру я в своєму гнізді, і свої дні я помножу, немов той пісок:<BR>
<SUP>19</SUP> для води був відкритий мій корень, а роса зоставалась на вітці моїй...<BR>
<SUP>20</SUP> Моя слава була при мені все нова, і в руці моїй лук мій відновлював силу.<BR>
<SUP>21</SUP> Мене слухалися й дожидали, і мовчали на раду мою.<BR>
<SUP>22</SUP> По слові моїм уже не говорили, і падала мова моя на них краплями.<BR>
<SUP>23</SUP> І чекали мене, як дощу, і уста свої відкривали, немов на весінній той дощик...<BR>
<SUP>24</SUP> Коли я, бувало, сміявся до них, то не вірили, та світла обличчя мого не гасили.<BR>
<SUP>25</SUP> Вибирав я дорогу для них і сидів на чолі, і пробував, немов цар той у війську, коли тішить засмучених він!<BR>
<H1>Йов 30</H1>
<SUP>1</SUP> А тепер насміхаються з мене молодші від мене літами, ті, що їхніх батьків я бридився б покласти із псами отари моєї...<BR>
<SUP>2</SUP> Та й сила рук їхніх для чого бувала мені? Повня сил їх минулась!<BR>
<SUP>3</SUP> Самотні були в недостатку та голоді, ссали вони суху землю, зруйновану та опустілу!<BR>
<SUP>4</SUP> рвали вони лободу на кущах, ялівцеве ж коріння було їхнім хлібом...<BR>
<SUP>5</SUP> Вони були вигнані з-поміж людей, кричали на них, немов на злодіїв,<BR>
<SUP>6</SUP> так що вони пробували в яругах долин, по ямах підземних та скелях,<BR>
<SUP>7</SUP> ревіли вони між кущами, збирались під терням,<BR>
<SUP>8</SUP> сини нерозумного й діти неславного, вони були вигнані з краю!<BR>
<SUP>9</SUP> А тепер я став піснею їм, і зробився для них поговором...<BR>
<SUP>10</SUP> Вони обридили мене, віддалились від мене, і від мойого обличчя не стримали слини,<BR>
<SUP>11</SUP> бо Він розв'язав мого пояса й мучить мене, то й вони ось вуздечку із себе відкинули перед обличчям моїм...<BR>
<SUP>12</SUP> По правиці встають жовтодзюбі, ноги мені підставляють, і топчуть на мене дороги нещастя свого...<BR>
<SUP>13</SUP> Порили вони мою стежку, хочуть мати користь із мойого життя, немає кому їх затримати,<BR>
<SUP>14</SUP> немов через вилім широкий приходять, валяються попід румовищем...<BR>
<SUP>15</SUP> Обернулось страхіття на мене, моя слава пронеслась, як вітер, і, як хмара, минулося щастя моє...<BR>
<SUP>16</SUP> А тепер розливається в мене душа моя, хапають мене дні нещастя!<BR>
<SUP>17</SUP> Вночі мої кості від мене віддовбуються, а жили мої не вспокоюються...<BR>
<SUP>18</SUP> З великої Божої сили змінилося тіло моє, і недуга мене оперізує, мов той хітон.<BR>
<SUP>19</SUP> Він укинув мене до болота, і став я подібний до пороху й попелу.<BR>
<SUP>20</SUP> Я кличу до Тебе, та Ти мені відповіді не даєш, я перед Тобою стою, Ти ж на мене лише придивляєшся...<BR>
<SUP>21</SUP> Ти змінився мені на жорстокого, мене Ти женеш силою Своєї руки...<BR>
<SUP>22</SUP> На вітер підняв Ти мене, на нього мене посадив, і робиш, щоб я розтопивсь на спустошення!<BR>
<SUP>23</SUP> Знаю я: Ти до смерти провадиш мене, і до дому зібрання, якого призначив для всього живого...<BR>
<SUP>24</SUP> Хіба не простягає руки потопельник, чи він у нещасті своїм не кричить?<BR>
<SUP>25</SUP> Чи ж не плакав я за бідарем? Чи за вбогим душа моя не сумувала?<BR>
<SUP>26</SUP> Бо чекав я добра, але лихо прийшло, сподівався я світла, та темнота прийшла...<BR>
<SUP>27</SUP> Киплять мої нутрощі й не замовкають, зустріли мене дні нещастя,<BR>
<SUP>28</SUP> ходжу почорнілий без сонця, на зборі встаю та кричу...<BR>
<SUP>29</SUP> Я став братом шакалам, а струсятам товаришем,<BR>
<SUP>30</SUP> моя шкіра зчорніла та й лупиться з мене, від спекоти спалилися кості мої...<BR>
<SUP>31</SUP> І стала жалобою арфа моя, а сопілка моя зойком плачливим...<BR>
<H1>Йов 31</H1>
<SUP>1</SUP> Умову я склав був з очима своїми, то як буду дивитись на дівчину?<BR>
<SUP>2</SUP> І зверху яка доля від Бога, чи спадщина від Всемогутнього із висот?<BR>
<SUP>3</SUP> Хіба не загибіль для кривдника, і хіба не нещастя злочинцям?<BR>
<SUP>4</SUP> Хіба ж Він не бачить дороги мої, і не лічить усі мої кроки?<BR>
<SUP>5</SUP> Якщо я ходив у марноті, і на оману спішила нога моя,<BR>
<SUP>6</SUP> то нехай на вазі справедливости зважить мене, і невинність мою Бог пізнає!<BR>
<SUP>7</SUP> Якщо збочує крок мій з дороги, і за очима моїми пішло моє серце, і до рук моїх нечисть приліпла,<BR>
<SUP>8</SUP> то нехай сію я, а їсть інший, а рослинність моя нехай вирвана буде з корінням!<BR>
<SUP>9</SUP> Якщо моє серце зваблялось до жінки чужої, і причаювався я при дверях мойого товариша,<BR>
<SUP>10</SUP> то хай меле для іншого жінка моя, і над нею нехай нахиляються інші!<BR>
<SUP>11</SUP> Бо гидота оце, й це провина підсудна,<BR>
<SUP>12</SUP> бо огонь це, який буде жерти аж до Аваддону, і вирве з корінням увесь урожай мій!...<BR>
<SUP>13</SUP> Якщо я понехтував правом свойого раба чи своєї невільниці в їх суперечці зо мною,<BR>
<SUP>14</SUP> то що я зроблю, як підійметься Бог? А коли Він приглянеться, що Йому відповім?<BR>
<SUP>15</SUP> Чи ж не Той, Хто мене учинив у нутрі, учинив і його, і Один утворив нас в утробі?<BR>
<SUP>16</SUP> Чи бажання убогих я стримував, а очі вдовицям засмучував?<BR>
<SUP>17</SUP> Чи я сам поїдав свій шматок, і з нього не їв сирота?<BR>
<SUP>18</SUP> Таж від днів молодечих моїх виростав він у мене, як в батька, і від утроби матері моєї я провадив його!<BR>
<SUP>19</SUP> Якщо бачив я гинучого без одежі, і вбрання не було в сіромахи,<BR>
<SUP>20</SUP> чи ж не благословляли мене його стегна, і руном овечок моїх він не грівся?<BR>
<SUP>21</SUP> Якщо на сироту я порушував руку свою, коли бачив у брамі собі допомогу,<BR>
<SUP>22</SUP> хай рамено моє відпаде від свойого плеча, а рука моя від суглобу свого нехай буде відламана!<BR>
<SUP>23</SUP> Бо острах на мене нещастя від Бога, а перед величчям Його я не можу встояти...<BR>
<SUP>24</SUP> Чи я золото клав за надію собі, чи до щирого золота я говорив: Ти, безпеко моя?<BR>
<SUP>25</SUP> Чи тішився я, що велике багатство моє, й що рука моя стільки надбала?<BR>
<SUP>26</SUP> Коли бачив я сонце, як сяє воно, а місяць велично пливе,<BR>
<SUP>27</SUP> то коли б потаємно повабилось серце моє, і цілунки рукою я їм посилав,<BR>
<SUP>28</SUP> це так само провина підсудна була б, бо відрікся б я Бога Всевишнього!<BR>
<SUP>29</SUP> Чи я тішивсь упадком свойого ненависника, чи порушувавсь я, коли зло спотикало його?<BR>
<SUP>30</SUP> Таки ні, не давав я на гріх піднебіння свого, щоб прокляттям жадати душі його.<BR>
<SUP>31</SUP> Хіба люди намету мого не казали: Хто покаже такого, хто з м'яса його не наситився?<BR>
<SUP>32</SUP> Чужинець на вулиці не ночував, я двері свої відчиняв подорожньому.<BR>
<SUP>33</SUP> Чи ховав свої прогріхи я, як людина, щоб у своєму нутрі затаїти провину свою?<BR>
<SUP>34</SUP> Бо тоді я боявся б великого натовпу, і сором від родів жахав би мене, я мовчав би, й з дверей не виходив...<BR>
<SUP>35</SUP> О, якби мене вислухав хто! Оце підпис моєї руки: Нехай Всемогутній мені відповість, а ось звій, зо скаргою, що його написав мій противник...<BR>
<SUP>36</SUP> Чи ж я не носив би його на своєму плечі, не обвинувся б ним, як вінками?<BR>
<SUP>37</SUP> Число кроків своїх я представлю йому; мов до князя, наближусь до нього.<BR>
<SUP>38</SUP> Якщо проти мене голосить земля моя, й її борозни плачуть із нею,<BR>
<SUP>39</SUP> якщо без грошей я їв плоди її, а її власника я стогнати примушував,<BR>
<SUP>40</SUP> то замість пшениці хай виросте терен, а замість ячменю кукіль!... Слова Йова скінчилися.<BR>
<H1>Йов 32</H1>
<SUP>1</SUP> І перестали ті троє мужів відповідати Йову, бо він був справедливий в очах своїх.<BR>
<SUP>2</SUP> І запалився гнів Елігу, сина Барах'їлового, бузянина, з роду Рамового, на Йова запалився гнів його за те, що той уважав душу свою справедливішою за Бога.<BR>
<SUP>3</SUP> Також на трьох приятелів його запалився його гнів за те, що не знайшли вони відповіді, а зробили тільки Йова винним.<BR>
<SUP>4</SUP> А Елігу вичікував Йова та їх із словами, бо вони були старші віком за нього.<BR>
<SUP>5</SUP> І побачив Елігу, що нема належної відповіді в устах тих трьох людей, і запалився його гнів!<BR>
<SUP>6</SUP> І відповів бузянин Елігу, син Барах'їлів, та й сказав: Молодий я літами, ви ж старші, тому то я стримувався та боявся знання своє висловити вам.<BR>
<SUP>7</SUP> Я подумав: Хай вік промовляє, і хай розуму вчить многоліття!<BR>
<SUP>8</SUP> Справді, дух він у людині, та Всемогутнього подих їх мудрими чинить.<BR>
<SUP>9</SUP> Многолітні не завжди розумні, і не все розуміються в праві старі.<BR>
<SUP>10</SUP> Тому я кажу: Послухай мене, хай знання своє висловлю й я!<BR>
<SUP>11</SUP> Тож слів ваших вичікував я, наставляв свої уші до вашої мудрости, поки справу ви дослідите.<BR>
<SUP>12</SUP> І я приглядався до вас, й ось немає між вами, хто б Йову довів, хто б відповідь дав на слова його!<BR>
<SUP>13</SUP> Щоб ви не сказали: Ми мудрість знайшли: не людина, а Бог переможе його!<BR>
<SUP>14</SUP> Не на мене слова він скеровував, і я не відповім йому мовою вашою.<BR>
<SUP>15</SUP> Полякались вони, вже не відповідають, не мають вже слів...<BR>
<SUP>16</SUP> Я чекав, що не будуть вони говорити, що спинились, не відповідають уже.<BR>
<SUP>17</SUP> Відповім також я свою частку, і висловлю й я свою думку.<BR>
<SUP>18</SUP> Бо я повний словами, дух мойого нутра докучає мені...<BR>
<SUP>19</SUP> Ось утроба моя, мов вино невідкрите, вона тріскається, як нові бурдюки!<BR>
<SUP>20</SUP> Нехай я скажу й буде легше мені, нехай уста відкрию свої й відповім!<BR>
<SUP>21</SUP> На особу не буду уваги звертати, не буду підлещуватись до людини,<BR>
<SUP>22</SUP> бо не вмію підлещуватись! Коли ж ні, нехай зараз візьме мене мій Творець!<BR>
<H1>Йов 33</H1>
<SUP>1</SUP> Але слухай но, Йове, промови мої, і візьми до ушей всі слова мої.<BR>
<SUP>2</SUP> Ось я уста свої відкриваю, в моїх устах говорить язик мій.<BR>
<SUP>3</SUP> Простота мого серця слова мої, і висловлять ясно знання мої уста.<BR>
<SUP>4</SUP> Дух Божий мене учинив, й оживляє мене Всемогутнього подих.<BR>
<SUP>5</SUP> Якщо можеш, то дай мені відповідь, вишикуйсь передо мною, постався!<BR>
<SUP>6</SUP> Тож Божий і я, як і ти, з глини витиснений теж і я!<BR>
<SUP>7</SUP> Ото страх мій тебе не настрашить, і не буде тяжкою рука моя на тобі.<BR>
<SUP>8</SUP> Отож, говорив до моїх ушей ти, і я чув голос слів:<BR>
<SUP>9</SUP> Чистий я, без гріха, я невинний, і немає провини в мені!<BR>
<SUP>10</SUP> Оце Сам Він причини на мене знаходить, уважає мене Собі ворогом.<BR>
<SUP>11</SUP> У кайдани закув мої ноги, усі стежки мої Він стереже...<BR>
<SUP>12</SUP> Ось у цьому ти не справедливий! Відповім я тобі, бо більший же Бог за людину!<BR>
<SUP>13</SUP> Чого Ти із Ним сперечаєшся, що про всі Свої справи Він відповіді не дає?<BR>
<SUP>14</SUP> Бо Бог промовляє і раз, і два рази, та людина не бачить того:<BR>
<SUP>15</SUP> у сні, у видінні нічному, коли міцний сон на людей нападає, в дрімотах на ложі,<BR>
<SUP>16</SUP> тоді відкриває Він ухо людей, і настрашує їх осторогою,<BR>
<SUP>17</SUP> щоб відвести людину від чину її, і Він гордість від мужа ховає,<BR>
<SUP>18</SUP> щоб від гробу повстримати душу його, а живая його щоб не впала на ратище.<BR>
<SUP>19</SUP> І карається хворістю він на постелі своїй, а в костях його сварка міцна.<BR>
<SUP>20</SUP> І жива його бридиться хлібом, а душа його стравою влюбленою.<BR>
<SUP>21</SUP> Гине тіло його, аж не видно його, і вистають його кості, що перше не видні були.<BR>
<SUP>22</SUP> І до гробу душа його зближується, а живая його до померлих іде.<BR>
<SUP>23</SUP> Якщо ж Ангол-заступник при нім, один з тисячі, щоб представити людині її правоту,<BR>
<SUP>24</SUP> то Він буде йому милосердний та й скаже: Звільни ти його, щоб до гробу не йшов він, Я викуп знайшов.<BR>
<SUP>25</SUP> Тоді відмолодиться тіло його, поверне до днів його юности.<BR>
<SUP>26</SUP> Він благатиме Бога, й його Собі Він уподобає, і обличчя його буде бачити з окликом радости, і чоловікові верне його справедливість.<BR>
<SUP>27</SUP> Він дивитиметься на людей й говоритиме: Я грішив був і правду кривив, та мені не відплачено.<BR>
<SUP>28</SUP> Він викупив душу мою, щоб до гробу не йшла, і буде бачити світло живая моя.<BR>
<SUP>29</SUP> Бог робить це все двічі-тричі з людиною,<BR>
<SUP>30</SUP> щоб душу її відвернути від гробу, щоб він був освітлений світлом живих.<BR>
<SUP>31</SUP> Уважай, Йове, слухай мене, мовчи, а я промовлятиму!<BR>
<SUP>32</SUP> Коли маєш слова, то дай мені відповідь, говори, бо бажаю твого оправдання.<BR>
<SUP>33</SUP> Якщо ні ти послухай мене; помовчи, й я навчу тебе мудрости!<BR>
<H1>Йов 34</H1>
<SUP>1</SUP> І говорив Елігу та й сказав:<BR>
<SUP>2</SUP> Слухайте, мудрі, слова ці мої, ви ж, розважні, почуйте мене!<BR>
<SUP>3</SUP> Бо ухо слова випробовує, а піднебіння їжу куштує.<BR>
<SUP>4</SUP> Виберім право собі, між собою пізнаймо, що добре.<BR>
<SUP>5</SUP> Бо Йов говорив: Я був справедливий, та відкинув Бог право моє.<BR>
<SUP>6</SUP> Чи буду неправду казати за право своє? Без вини небезпечна стріла моя...<BR>
<SUP>7</SUP> Чи є такий муж, як цей Йов, що п'є глузування, як воду,<BR>
<SUP>8</SUP> і товаришує з злочинцями, і ходить з людьми беззаконними?<BR>
<SUP>9</SUP> Бо він каже: Нема людині користи, коли її Бог уподобає.<BR>
<SUP>10</SUP> Тож вислухайте, ви розумні, мене: Бог далекий від несправедливости, і Всемогутній від кривди!<BR>
<SUP>11</SUP> Бо за чином людини Він їй надолужить, і згідно з своєю дорогою знайде людина заплату!<BR>
<SUP>12</SUP> Тож поправді, не чинить Бог несправедливого, і Всемогутній не скривлює права.<BR>
<SUP>13</SUP> Хто землю довірив Йому, і хто на Нього вселенну поклав?<BR>
<SUP>14</SUP> Коли б Він до Себе забрав Своє серце, Свій дух, і Свій подих до Себе забрав,<BR>
<SUP>15</SUP> всяке тіло погинуло б вмить, а людина повернулася б на порох!...<BR>
<SUP>16</SUP> Коли маєш ти розум, послухай же це, почуй голос оцих моїх слів:<BR>
<SUP>17</SUP> Хіба стримувати може ненависник право? І хіба осудити ти зможеш Всеправедного?<BR>
<SUP>18</SUP> Хіба можна сказати цареві: Негідний, а вельможним: Безбожний?<BR>
<SUP>19</SUP> Таж Він не звертає уваги на зверхників, і не вирізнює можного перед убогим, бо всі вони чин Його рук,<BR>
<SUP>20</SUP> за хвилину вони помирають, опівночі... Доторкнеться Він можних і гинуть вони, сильний усунений буде рукою не людською.<BR>
<SUP>21</SUP> Бо очі Його на дорогах людини, і Він бачить всі кроки її,<BR>
<SUP>22</SUP> немає темноти, немає і темряви, де б злочинці сховались.<BR>
<SUP>23</SUP> Бо людині Він не призначає означений час, щоб ходила до Бога на суд.<BR>
<SUP>24</SUP> Він сильних ламає без досліду, і ставить на місце їх інших.<BR>
<SUP>25</SUP> Бож знає Він їхні діла, оберне вночі і почавлені будуть!<BR>
<SUP>26</SUP> Як несправедливих уразить Він їх, на видному місці,<BR>
<SUP>27</SUP> за те, що вони відступили від Нього, і не розуміли доріг Його всіх,<BR>
<SUP>28</SUP> щоб зойк сіромахи спровадити до Нього, бо Він чує благання пригнічених.<BR>
<SUP>29</SUP> Коли Він заспокоїть, то хто винуватити буде? Коли Він закриє лице, хто побачить Його? А це робиться і над народом, і над людиною разом,<BR>
<SUP>30</SUP> щоб не панував чоловік нечестивий із тих, що правлять за пастку народові.<BR>
<SUP>31</SUP> Бо Богові треба отак говорити: Несу я заслужене, злого робити не буду!<BR>
<SUP>32</SUP> Чого я не бачу, навчи Ти мене; коли кривду зробив я, то більше не буду чинити!<BR>
<SUP>33</SUP> Чи на думку твою надолужить Він це, бо відкинув ти те? Бо вибереш ти, а не я, а що знаєш, кажи!<BR>
<SUP>34</SUP> Мені скажуть розумні та муж мудрий, який мене слухає:<BR>
<SUP>35</SUP> Йов говорить немудро, а слова його без розуміння.<BR>
<SUP>36</SUP> О, коли б Йов досліджений був аж навіки за відповіді, як злі люди,<BR>
<SUP>37</SUP> бо він додає до свойого гріха ще провину, між нами він плеще в долоні та множить на Бога промови свої...<BR>
<H1>Йов 35</H1>
<SUP>1</SUP> І говорив Елігу та й сказав:<BR>
<SUP>2</SUP> Чи це полічив ти за право, як кажеш: Моя праведність більша за Божу?<BR>
<SUP>3</SUP> Бо ти говорив: Що поможе тобі? Яку користь із цього я матиму більшу, аніж від свойого гріха?<BR>
<SUP>4</SUP> Я тобі відповім, а з тобою і ближнім твоїм.<BR>
<SUP>5</SUP> Подивися на небо й побач, і на хмари споглянь, вони вищі за тебе.<BR>
<SUP>6</SUP> Як ти будеш грішити, що зробиш Йому? А стануть численні провини твої, що ти вчиниш Йому?<BR>
<SUP>7</SUP> Коли праведним станеш, що даси ти Йому? Або що Він візьме з твоєї руки?<BR>
<SUP>8</SUP> Для людини, як ти, беззаконня твоє, і для людського сина твоя справедливість!...<BR>
<SUP>9</SUP> Від безлічі гноблення стогнуть вони, кричать від твердого плеча багатьох...<BR>
<SUP>10</SUP> Та не скаже ніхто: Де ж той Бог, що мене Він створив, що вночі дає співи,<BR>
<SUP>11</SUP> що нас над худобу земну Він навчає, і над птаство небесне вчиняє нас мудрими?<BR>
<SUP>12</SUP> Вони там кричать, але через бундючність злочинців Він відповіді не дає.<BR>
<SUP>13</SUP> Тільки марноти не слухає Бог, і Всемогутній не бачить її.<BR>
<SUP>14</SUP> Що ж тоді, коли кажеш: Не бачив Його! Та є суд перед Ним, і чекай ти його!<BR>
<SUP>15</SUP> А тепер, коли гнів Його не покарав, і не дуже пізнав про глупоту,<BR>
<SUP>16</SUP> то намарно Йов уста свої відкриває та множить слова без знання...<BR>
<H1>Йов 36</H1>
<SUP>1</SUP> І далі Елігу казав:<BR>
<SUP>2</SUP> Почекай мені трохи, й тобі покажу, бо ще є про Бога слова.<BR>
<SUP>3</SUP> Зачну викладати я здалека, і Творцеві своєму віддам справедливість.<BR>
<SUP>4</SUP> Бо справді слова мої не неправдиві, я з тобою безвадний в знанні.<BR>
<SUP>5</SUP> Таж Бог сильний, і не відкидає нікого, Він міцний в силі серця.<BR>
<SUP>6</SUP> Не лишає безбожного Він при житті, але право для бідних дає.<BR>
<SUP>7</SUP> Від праведного Він очей Своїх не відвертає, але їх садовить з царями на троні назавжди, і вони підвищаються.<BR>
<SUP>8</SUP> А як тільки вони ланцюгами пов'язані, і тримаються в путах біди,<BR>
<SUP>9</SUP> то Він їм представляє їх вчинок та їхні провини, що багато їх стало.<BR>
<SUP>10</SUP> Відкриває Він ухо їх для остороги, та велить, щоб вернулися від беззаконня.<BR>
<SUP>11</SUP> Якщо тільки послухаються, та стануть служити Йому, покінчать вони свої дні у добрі, а роки свої у приємнощах.<BR>
<SUP>12</SUP> Коли ж не послухаються, то наскочать на ратище, і покінчать життя без знання.<BR>
<SUP>13</SUP> А злосерді кладуть гнів на себе, не кричать, коли в'яже Він їх.<BR>
<SUP>14</SUP> У молодості помирає душа їх, а їхня живая поміж блудниками.<BR>
<SUP>15</SUP> Він визволяє убогого з горя його, а в переслідуванні відкриває їм ухо.<BR>
<SUP>16</SUP> Також і тебе Він би вибавив був із тісноти на широкість, що в ній нема утиску, а те, що на стіл твій поклалося б, повне товщу було б.<BR>
<SUP>17</SUP> Та правом безбожного ти переповнений, право ж та суд підпирають людину.<BR>
<SUP>18</SUP> Отож лютість нехай не намовить тебе до плескання в долоні, а окуп великий нехай не заверне з дороги тебе.<BR>
<SUP>19</SUP> Чи в біді допоможе твій зойк та всі зміцнення сили?<BR>
<SUP>20</SUP> Не квапся до ночі тієї, коли вирвані будуть народи із місця свого.<BR>
<SUP>21</SUP> Стережись, не звертайся до зла, яке замість біди ти обрав.<BR>
<SUP>22</SUP> Отож, Бог найвищий у силі Своїй, хто навчає, як Він?<BR>
<SUP>23</SUP> Хто дорогу Його Йому вказувати буде? І хто скаже: Ти кривду зробив?<BR>
<SUP>24</SUP> Пам'ятай, щоб звеличувати Його вчинок, про якого виспівують люди,<BR>
<SUP>25</SUP> що його бачить всяка людина, чоловік приглядається здалека.<BR>
<SUP>26</SUP> Отож, Бог великий та недовідомий, і недослідиме число Його літ!<BR>
<SUP>27</SUP> Бо стягає Він краплі води, і дощем вони падають з хмари Його,<BR>
<SUP>28</SUP> що хмари спускають його, і спадають дощем на багато людей.<BR>
<SUP>29</SUP> Також хто зрозуміє розтягнення хмари, грім намету Його?<BR>
<SUP>30</SUP> Отож, розтягає Він світло Своє над Собою і морську глибінь закриває,<BR>
<SUP>31</SUP> бо ними Він судить народи, багато поживи дає.<BR>
<SUP>32</SUP> Він тримає в руках Своїх блискавку, і керує її проти цілі.<BR>
<SUP>33</SUP> °ї гуркіт звіщає про неї, і прихід її відчуває й худоба.<BR>
<H1>Йов 37</H1>
<SUP>1</SUP> Отож, і від цього тремтить моє серце і зрушилось з місця свого.<BR>
<SUP>2</SUP> Уважливо слухайте гук Його голосу, і грім, що несеться із уст Його,<BR>
<SUP>3</SUP> його Він пускає попід усім небом, а світло Своє аж на кінці землі.<BR>
<SUP>4</SUP> За Ним грім ричить левом, гримить гуком своєї величности, і його Він не стримує, почується голос Його.<BR>
<SUP>5</SUP> Бог предивно гримить Своїм голосом, вчиняє великі діла, яких не розуміємо ми.<BR>
<SUP>6</SUP> До снігу говорить Він: Падай на землю! а дощеві та зливі: Будьте сильні!<BR>
<SUP>7</SUP> Він руку печатає кожній людині, щоб пізнали всі люди про діло Його.<BR>
<SUP>8</SUP> І звір входить у сховище, і живе в своїх лігвищах.<BR>
<SUP>9</SUP> Із кімнати південної буря приходить, а з вітру північного холод.<BR>
<SUP>10</SUP> Від Божого подиху лід повстає, і водна широкість тужавіє.<BR>
<SUP>11</SUP> Також Він обтяжує вільгістю тучу, і світло своє розпорошує хмара,<BR>
<SUP>12</SUP> і вона по околицях ходить та блукає за Його проводом, щоб чинити все те, що накаже Він їй на поверхні вселенної,<BR>
<SUP>13</SUP> він наводить її чи на кару для краю Свого, чи на милість.<BR>
<SUP>14</SUP> Бери, Йове, оце до ушей, уставай і розваж Божі чуда!<BR>
<SUP>15</SUP> Чи ти знаєш, що Бог накладає на них, і заяснює світло із хмари Своєї?<BR>
<SUP>16</SUP> Чи ти знаєш, як носиться хмара в повітрі, про чуда Того, Який має безвадне знання,<BR>
<SUP>17</SUP> ти, що шати твої стають теплі, як стишується земля з полудня?<BR>
<SUP>18</SUP> Чи ти розтягав із Ним хмару, міцну, немов дзеркало лите?<BR>
<SUP>19</SUP> Навчи нас, що скажем Йому? Через темність ми не впорядкуємо слова.<BR>
<SUP>20</SUP> Чи Йому оповісться, що буду казати? Чи зміг хто сказати, що Він знищений буде?<BR>
<SUP>21</SUP> І тепер ми не бачимо світла, щоб світило у хмарах, та вітер перейде і вичистить їх.<BR>
<SUP>22</SUP> Із півночі приходить воно, немов золото те, та над Богом величність страшна.<BR>
<SUP>23</SUP> Всемогутній, Його не знайшли ми, Він могутній у силі, але Він не мучить нікого судом та великою правдою.<BR>
<SUP>24</SUP> Тому нехай люди бояться Його, бо на всіх мудросердих не дивиться Він.<BR>
<H1>Йов 38</H1>
<SUP>1</SUP> Тоді відповів Господь Йову із бурі й сказав:<BR>
<SUP>2</SUP> Хто то такий, що затемнює раду словами без розуму?<BR>
<SUP>3</SUP> Підпережи но ти стегна свої, як мужчина, а Я буду питати тебе, ти ж Мені поясни!<BR>
<SUP>4</SUP> Де ти був, коли землю основував Я? Розкажи, якщо маєш знання!<BR>
<SUP>5</SUP> Хто основи її положив, чи ти знаєш? Або хто розтягнув по ній шнура?<BR>
<SUP>6</SUP> У що підстави її позапущувані, або хто поклав камінь наріжний її,<BR>
<SUP>7</SUP> коли разом співали всі зорі поранні та радісний окрик здіймали всі Божі сини?<BR>
<SUP>8</SUP> І хто море воротами загородив, як воно виступало, немов би з утроби виходило,<BR>
<SUP>9</SUP> коли хмари поклав Я за одіж йому, а імлу за його пелюшки,<BR>
<SUP>10</SUP> і призначив йому Я границю Свою та поставив засува й ворота,<BR>
<SUP>11</SUP> і сказав: Аж досі ти дійдеш, не далі, і тут ось межа твоїх хвиль гордовитих?<BR>
<SUP>12</SUP> Чи за своїх днів ти наказував ранкові? Чи досвітній зорі показав її місце,<BR>
<SUP>13</SUP> щоб хапалась за кінці землі та посипались з неї безбожні?<BR>
<SUP>14</SUP> Земля змінюється, мов та глина печатки, і стають, немов одіж, вони!<BR>
<SUP>15</SUP> І нехай від безбожних їх світло відійметься, а високе рамено зламається!<BR>
<SUP>16</SUP> Чи ти сходив коли аж до морських джерел, і чи ти переходжувався дном безодні?<BR>
<SUP>17</SUP> Чи для тебе відкриті були брами смерти, і чи бачив ти брами смертельної тіні?<BR>
<SUP>18</SUP> Чи широкість землі ти оглянув? Розкажи, якщо знаєш це все!<BR>
<SUP>19</SUP> Де та дорога, що світло на ній пробуває? А темрява де її місце,<BR>
<SUP>20</SUP> щоб узяти її до границі її, і щоб знати стежки її дому?<BR>
<SUP>21</SUP> Знаєш ти, бо тоді народився ж ти був, і велике число твоїх днів!<BR>
<SUP>22</SUP> Чи доходив коли ти до схованок снігу, і схованки граду ти бачив,<BR>
<SUP>23</SUP> які Я тримаю на час лихоліття, на день бою й війни?<BR>
<SUP>24</SUP> Якою дорогою ділиться вітер, розпорошується по землі вітерець?<BR>
<SUP>25</SUP> Хто для зливи протоку провів, а для громовиці дорогу,<BR>
<SUP>26</SUP> щоб дощити на землю безлюдну, на пустиню, в якій чоловіка нема,<BR>
<SUP>27</SUP> щоб пустиню та пущу насичувати, і щоб забезпечити вихід траві?<BR>
<SUP>28</SUP> Чи є батько в доща, чи хто краплі роси породив?<BR>
<SUP>29</SUP> Із чиєї утроби лід вийшов, а іній небесний хто його породив?<BR>
<SUP>30</SUP> Як камінь, тужавіють води, а поверхня безодні ховається.<BR>
<SUP>31</SUP> Чи зв'яжеш ти зав'язки Волосожару, чи розв'яжеш віжки в Оріона?<BR>
<SUP>32</SUP> Чи виведеш часу свого Зодіяка, чи Воза з синами його попровадиш?<BR>
<SUP>33</SUP> Чи ти знаєш устави небес? Чи ти покладеш на землі їхню владу?<BR>
<SUP>34</SUP> Чи підіймеш свій голос до хмар, і багато води тебе вкриє?<BR>
<SUP>35</SUP> Чи блискавки ти посилаєш, і підуть вони, й тобі скажуть Ось ми?<BR>
<SUP>36</SUP> Хто мудрість вкладає людині в нутро? Або хто дає серцеві розум?<BR>
<SUP>37</SUP> Хто мудрістю хмари зрахує, і хто може затримати небесні посуди,<BR>
<SUP>38</SUP> коли порох зливається в зливки, а кавалки злипаються?<BR>
<SUP>39</SUP> Чи здобич левиці ти зловиш, і заспокоїш життя левчуків,<BR>
<SUP>40</SUP> як вони по леговищах туляться, на чатах сидять по кущах?<BR>
<SUP>41</SUP> Хто готує для крука поживу його, як до Бога кричать його діти, як без їжі блукають вони?<BR>
<H1>Йов 39</H1>
<SUP>1</SUP> Хіба ти пізнав час народження скельних козиць? Хіба ти пильнував час мук породу лані?<BR>
<SUP>2</SUP> Чи на місяці лічиш, що сповнитись мусять, і відаєш час їх народження,<BR>
<SUP>3</SUP> коли приклякають вони, випускають дітей своїх, і звільняються від болів породу?<BR>
<SUP>4</SUP> Набираються сил їхні діти, на полі зростають, відходять і більше до них не вертаються.<BR>
<SUP>5</SUP> Хто пустив осла дикого вільним, і хто розв'язав ослу дикому пута,<BR>
<SUP>6</SUP> якому призначив Я степ його домом, а місцем його пробування солону пустиню?<BR>
<SUP>7</SUP> Він сміється із галасу міста, не чує він крику погонича.<BR>
<SUP>8</SUP> Що знаходить по горах, то паша його, і шукає він усього зеленого.<BR>
<SUP>9</SUP> Чи захоче служити тобі одноріг? Чи при яслах твоїх ночуватиме він?<BR>
<SUP>10</SUP> Чи ти однорога прив'яжеш до його борозни повороззям? Чи буде він боронувати за тобою долини?<BR>
<SUP>11</SUP> Чи повіриш йому через те, що має він силу велику, і свою працю на нього попустиш?<BR>
<SUP>12</SUP> Чи повіриш йому, що він верне насіння твоє, і збере тобі тік?<BR>
<SUP>13</SUP> Крило струсеве радісно б'ється, чи ж крило це й пір'їна лелеки?<BR>
<SUP>14</SUP> Бо яйця свої він на землю кладе та в поросі їх вигріває,<BR>
<SUP>15</SUP> і забува, що нога може їх розчавити, а звір польовий може їх розтоптати.<BR>
<SUP>16</SUP> Він жорстокий відносно дітей своїх, ніби вони не його, а що праця його може бути надаремна, того не боїться,<BR>
<SUP>17</SUP> бо Бог учинив, щоб забув він про мудрість, і не наділив його розумом.<BR>
<SUP>18</SUP> А за часу надходу стрільців ударяє він крильми повітря, і сміється з коня та з його верхівця!<BR>
<SUP>19</SUP> Чи ти силу коневі даси, чи шию його ти зодягнеш у гриву?<BR>
<SUP>20</SUP> Чи ти зробиш, що буде скакати він, мов сарана? Величне іржання його страшелезне!<BR>
<SUP>21</SUP> Б'є ногою в долині та тішиться силою, іде він насупроти зброї,<BR>
<SUP>22</SUP> сміється з страху й не жахається, і не вертається з-перед меча,<BR>
<SUP>23</SUP> хоч дзвонить над ним сагайдак, вістря списове та ратище!<BR>
<SUP>24</SUP> Він із шаленістю та лютістю землю ковтає, і не вірить, що чути гук рогу.<BR>
<SUP>25</SUP> При кожному розі кричить він: І-га! і винюхує здалека бій, грім гетьманів та крик.<BR>
<SUP>26</SUP> Чи яструб літає твоєю премудрістю, на південь простягує крила свої?<BR>
<SUP>27</SUP> Чи з твойого наказу орел підіймається, і мостить кубло своє на висоті?<BR>
<SUP>28</SUP> На скелі замешкує він та ночує, на скельнім вершку та твердині,<BR>
<SUP>29</SUP> ізвідти визорює їжу, далеко вдивляються очі його,<BR>
<SUP>30</SUP> а його пташенята п'ють кров. Де ж забиті, там він.<BR>
<H1>Йов 40</H1>
<SUP>1</SUP> І говорив Господь Йову й сказав:<BR>
<SUP>2</SUP> Чи буде ставати на прю з Всемогутнім огудник? Хто сперечається з Богом, хай на це відповість!<BR>
<SUP>3</SUP> І Йов відповів Господеві й сказав:<BR>
<SUP>4</SUP> Оце я знікчемнів, що ж маю Тобі відповісти? Я кладу свою руку на уста свої...<BR>
<SUP>5</SUP> Я раз говорив був, і вже не скажу, а вдруге і більш не додам!...<BR>
<SUP>6</SUP> І відповів Господь Йову із бурі й сказав:<BR>
<SUP>7</SUP> Підпережи но ти стегна свої, як мужчина: Я буду питати тебе, ти ж пояснюй Мені!<BR>
<SUP>8</SUP> Чи ти хочеш порушити право Моє, винуватити Мене, щоб оправданим бути?<BR>
<SUP>9</SUP> Коли маєш рамено, як Бог, і голосом ти загримиш, немов Він,<BR>
<SUP>10</SUP> то окрась Ти себе пишнотою й величністю, зодягнися у славу й красу!<BR>
<SUP>11</SUP> Розпорош лютість гніву свого, і поглянь на все горде й принизь ти його!<BR>
<SUP>12</SUP> Поглянь на все горде й його впокори, поспихай нечестивих на їхньому місці,<BR>
<SUP>13</SUP> поховай їх у поросі разом, а їхні обличчя обвий в укритті.<BR>
<SUP>14</SUP> Тоді й Я тебе славити буду, як правиця твоя допоможе тобі!<BR>
<SUP>15</SUP> А ось бегемот, що його Я створив, як тебе, траву, як худоба велика, він їсть.<BR>
<SUP>16</SUP> Ото сила його в його стегнах, його ж міцність у м'язах його живота.<BR>
<SUP>17</SUP> Випростовує він, немов кедра, свойого хвоста, жили стегон його посплітались.<BR>
<SUP>18</SUP> Його кості немов мідяні оті рури, костомахи його як ті пруття залізні.<BR>
<SUP>19</SUP> Голова оце Божих доріг; і тільки Творець його може зблизити до нього меча...<BR>
<SUP>20</SUP> Бо гори приносять поживу йому, і там грається вся звірина польова.<BR>
<SUP>21</SUP> Під лотосами він вилежується, в укритті очерету й болота.<BR>
<SUP>22</SUP> Лотоси тінню своєю вкривають його, тополі поточні його обгортають.<BR>
<SUP>23</SUP> Ось підіймається річка, та він не боїться її, він безпечний, хоча б сам Йордан йому в пащу впливав!<BR>
<SUP>24</SUP> Хто може схопити його в його очах, гаками ніздрю продіравити?<BR>
<SUP>25</SUP> Чи левіятана потягнеш гачком, і йому язика стягнеш шнуром?<BR>
<SUP>26</SUP> Чи очеретину вкладеш йому в ніздря, чи терниною щоку йому продіравиш?<BR>
<SUP>27</SUP> Чи він буде багато благати тебе, чи буде тобі говорити лагідне?<BR>
<SUP>28</SUP> Чи складе він умову з тобою, і ти візьмеш його за раба собі вічного?<BR>
<SUP>29</SUP> Чи ним бавитись будеш, як птахом, і прив'яжеш його для дівчаток своїх?<BR>
<SUP>30</SUP> Чи ним спільники торгуватимуть, чи поділять його між купців-хананеїв?<BR>
<SUP>31</SUP> Чи шпильками проколиш ти шкіру його, а острогою риб'ячою його голову?<BR>
<SUP>32</SUP> Поклади ж свою руку на нього, й згадай про війну, і більше того не чини!<BR>
<H1>Йов 41</H1>
<SUP>1</SUP> Тож надія твоя неправдива, на сам вигляд його упадеш.<BR>
<SUP>2</SUP> Нема смільчака, щоб його він збудив, а хто ж перед обличчям Моїм зможе стати?<BR>
<SUP>3</SUP> Хто вийде навпроти Мене й буде цілий? Що під небом усім це Моє!<BR>
<SUP>4</SUP> Не буду мовчати про члени його, про стан його сили й красу його складу.<BR>
<SUP>5</SUP> Хто відкриє поверхню одежі його? Хто підійде коли до двійних його щелепів?<BR>
<SUP>6</SUP> Двері обличчя його хто відчинить? Навколо зубів його жах!<BR>
<SUP>7</SUP> Його спина канали щитів, поєднання їх крем'яная печать.<BR>
<SUP>8</SUP> Одне до одного доходить, а вітер між ними не пройде.<BR>
<SUP>9</SUP> Одне до одного притверджені, сполучені, і не відділяться.<BR>
<SUP>10</SUP> Його чхання засвічує світло, а очі його як повіки зорі світової!<BR>
<SUP>11</SUP> Бухає полум'я з пащі його, вириваються іскри огненні!<BR>
<SUP>12</SUP> Із ніздер його валить дим, немов з того горшка, що кипить та біжить.<BR>
<SUP>13</SUP> Його подих розпалює вугіль, і бухає полум'я з пащі його.<BR>
<SUP>14</SUP> Сила ночує на шиї його, а страх перед ним утікає.<BR>
<SUP>15</SUP> М'ясо нутра його міцно тримається, воно в ньому тверде, не хитається.<BR>
<SUP>16</SUP> Його серце, мов з каменя вилите, і тверде, як те долішнє жорно!<BR>
<SUP>17</SUP> Як підводиться він, перелякуються силачі, та й ховаються з жаху.<BR>
<SUP>18</SUP> Той меч, що досягне його, не встоїть, ані спис, ані ратище й панцер.<BR>
<SUP>19</SUP> За солому залізо вважає, а мідь за гнилу деревину!<BR>
<SUP>20</SUP> Син лука, стріла, не примусит увтікати його, каміння із пращі для нього зміняється в сіно.<BR>
<SUP>21</SUP> Булаву уважає він за соломинку, і сміється із посвисту ратища.<BR>
<SUP>22</SUP> Під ним гостре череп'я, лягає на гостре, немов у болото.<BR>
<SUP>23</SUP> Чинить він, що кипить глибочінь, мов горня, і обертає море в окріп.<BR>
<SUP>24</SUP> Стежка світить за ним, а безодня здається йому сивиною.<BR>
<SUP>25</SUP> Немає подоби йому на землі, він безстрашним створений,<BR>
<SUP>26</SUP> він бачить усе, що високе, він цар над усім пишним звір'ям!<BR>
<H1>Йов 42</H1>
<SUP>1</SUP> А Йов відповів Господеві й сказав:<BR>
<SUP>2</SUP> Я знаю, що можеш Ти все, і не спиняється задум у Тебе!<BR>
<SUP>3</SUP> Хто ж то такий, що ховає пораду немудру? Тому я говорив, але не розумів... Це чудніше від мене, й не знаю його:<BR>
<SUP>4</SUP> Слухай же ти, а Я буду казати, запитаю тебе, ти ж Мені поясни...<BR>
<SUP>5</SUP> Тільки послухом уха я чув був про Тебе, а тепер моє око ось бачить Тебе...<BR>
<SUP>6</SUP> Тому я зрікаюсь говореного, і каюсь у поросі й попелі!...<BR>
<SUP>7</SUP> І сталося по тому, як Господь промовив ці слова до Йова, сказав Господь теманянину Еліфазові: Запалився Мій гнів на тебе та на двох твоїх приятелів, бо ви не говорили слушного про Мене, як раб Мій Йов.<BR>
<SUP>8</SUP> А тепер візьміть собі сім бичків та сім баранів, і йдіть до Мого раба Йова, і принесете цілопалення за себе, а Мій раб Йов помолиться за вас, бо тільки з ним Я буду рахуватися, щоб не вчинити вам злої речі, бо ви не говорили слушного про Мене, як раб Мій Йов.<BR>
<SUP>9</SUP> І пішли теманянин Еліфаз, і шух'янин Білдад, та нааматянин Цофар, і зробили, як говорив їм Господь. І споглянув Господь на Йова.<BR>
<SUP>10</SUP> І Господь привернув Йова до першого стану, коли він помолився за своїх приятелів. І помножив Господь усе, що Йов мав, удвоє.<BR>
<SUP>11</SUP> І поприходили до нього всі брати його, і всі сестри його та всі попередні знайомі його, і їли з ним хліб у його домі. І вони головою хитали над ним, та потішали його за все зле, що Господь був спровадив на нього. І дали вони йому кожен по одній кеситі, і кожен по одній золотій обручці.<BR>
<SUP>12</SUP> А Господь поблагословив останок днів Йова більше від початку його, і було в нього чотирнадцять тисяч дрібної худоби, і шість тисяч верблюдів, тисяча пар худоби великої та тисяча ослиць.<BR>
<SUP>13</SUP> І було в нього семеро синів та три дочки.<BR>
<SUP>14</SUP> І назвав він ім'я першій: Єміма, і ім'я другій: Кеція, а ім'я третій: Керен-Гаппух.<BR>
<SUP>15</SUP> І таких вродливих жінок, як Йовові дочки, не знайшлося по всій землі. І дав їм їх батько спадщину поміж їхніми братами.<BR>
<SUP>16</SUP> А Йов жив по тому сотню й сорок років, і побачив синів своїх та синів синів своїх, чотири поколінні.<BR>
<SUP>17</SUP> І впокоївся Йов старим та насиченим днями.<BR>
</BODY>
</HTML>
