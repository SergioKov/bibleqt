<h4>Неємії 1 
<p>1 Слова Неємії, Гахаліїного сина: Місяця кіслева двадцятого року, був я у замку Шушан. 
<p>2 І прийшов Ханані, один із братів моїх, він і декілька чоловік із Юдеї. І запитав я їх про вцілілих юдеїв, котрі визволилися з полону, та про Єрусалим. 
<p>3 І сказали мені: Зацілілі, котрі залишилися від полону, перебувають там у своїй країні, у великім бідуванні та в ганьбі, і мур Єрусалиму зруйнований, а брами його спалені вогнем. 
<p>4 Зачувши ці слова, я сів і заплакав, і зажурений був декілька днів, і постився, і молився перед Богом Небесним. 
<p>5 І говорив: Господе, Боже небес, Боже Великий та Грізний, що пильнує заповіта і милість до тих, що люблять Тебе і виконують заповіді Твої! 
<p>6 Нехай же вухо Твоє буде уважним і очі Твої розплющені, аби почути молитву служника Твого, котрою я тепер день і ніч молюся перед Тобою за синів Ізраїлевих, служників Твоїх, і сповідаюся за гріхи синів Ізраїлевих, котрими згрішили ми перед Тобою, – і я, і дім батька мого. 
<p>7 Ми діяли вельми розбещено супроти Тебе і не дотримувалися заповідей і настанов, та наказів, котрі Ти заповідав Мойсеєві, слузі Твоєму. 
<p>8 Але пригадай слово, котре Ти заповідав Мойсеєві, служникові Твоєму, кажучи: Якщо ви будете грішити, то Я розпорошу вас поміж народами; 
<p>9 А якщо навернетеся до Мене і будете дотримуватися заповідей Моїх і виконувати їх, то, хоч би вигнали вас до краю небес, то й звідти заверну вас, і проведу вас на місце, котре я вибрав, щоб там ім'я Моє було. 
<p>10 Тепер вони слуги Твої і народ Твій, котрого Ти визволив силою Твоєю великою і рукою Твоєю могутньою. 
<p>11 Благаю Тебе, Господе! Нехай вухо Твоє буде уважним до молитви служника Твого і до молитви служників Твоїх, які люблять упокорюватися перед йменням Твоїм. І посприяй служникові Твоєму зараз, і даруй йому милість у цього чоловіка. – Тому що я був чашником у царя. 
<h4>Неємії 2 
<p>1 Місяця нісану, двадцятого року царя Артаксеркса, було перед ним вино. І я взяв те вино і подав цареві, перед яким ніколи не був зажуреним. 
<p>2 Але цар сказав мені: Чому обличчя твоє сумне? Адже видно, що не хворий, чи не зажура це на серці? Тоді я вельми злякався. 
<p>3 І сказав цареві: Нехай живе цар повіки! Як не бути сумним моєму обличчю, коли місто, дім гробів батьків моїх, спустошене, а брами його спалені вогнем! 
<p>4 І сказав мені цар: То чого ти бажаєш? Я помолився Богові небесному, 
<p>5 І сказав цареві: Якщо це бажане цареві, і якщо в добрій волі слуга твій в очах твоїх, то пошли мене до Юдеї, до міста, де могили батьків моїх, щоб я відбудував його. 
<p>6 І сказав мені цар (і цариця також сиділа біля нього): Скільки часу триватиме твоя мандрівка, і коли ти повернешся? І бажано було цареві послати мене, потому, як я повідав йому час. 
<p>7 І сказав я цареві: Якщо цареві бажано, то нехай дасть мені листи до намісників Заріччя, щоб вони супроводжували мене, аж доки я не дійду до Юдеї, 
<p>8 І листа до Асафа, доглядача царських лісів, щоб дав мені деревини для замкових брам, що біля Божого дому, і для міського муру, і для дому, до котрого я маю увійти. І зважив на мене цар, бо щедра рука Бога мого була наді мною. 
<p>9 І прийшов я до намісників Заріччя, і віддав їм цареві листи. Цар послав зі мною старшин військових та вершників. 
<p>10 Коли зачув про те хоронянин Санваллат і служник аммонієць Товія, то їм було вельми прикро, що прийшов чоловік клопотатися про добробут синів Ізраїлевих.
<p>11 І прийшов я до Єрусалиму, і, пробувши там три дні, 
<p>12 Я підвівся вночі і декілька чоловіків зі мною, і нікому не сказав, що Бог мій поклав мені на серце вчинити для Єрусалиму; а тварини зі мною не було жодної, окрім тієї, на котрій я приїхав. 
<p>13 І виїхав я вночі через Долинну браму, перед джерелом Драконовим до брами Смітникової; і оглянув я мури Єрусалиму зруйновані, і його брами, спалені вогнем. 
<p>14 І під'їхав я до брами Джерела і до царської водойми; але там не було місця, щоб пройти тварині, котра була піді мною. 
<p>15 Тоді я піднявся уздовж струмка, і оглядав мура, і повернувся назад, і ввійшов Долинною брамою, і так повернувся. 
<p>16 А старшини не відали, куди я ходив, і що робив, ні юдеям, ні священикам, ні найвідомішим, ні старшинам, ані іншим виконавцям робіт я доти нічого не розповідав. 
<p>17 Тоді я сказав їм: Ви бачите біду, в котру ми потрапили; Єрусалим безлюдний і спустошений, і брами його спалені вогнем; ходімо, відбудуємо мури Єрусалиму, щоб ми не були більше в такій ганьбі. 
<p>18 І я розповів їм про щедру руку Бога мого, яка була наді мною, а також про слова царя, котрі він говорив мені. І сказали вони: Підводьмося, будемо споруджувати! – і зміцнили вони руки свої на добре діло. 
<p>19 Коли почув це хоронянин Санваллат і аммонієць, служник Товія, і араб Ґешем, то насміхалися з нас, і з презирством казали: Що то за діло, котре ви намірилися вчинити? Чи не будете ви бунтувати супроти царя?
<p>20 А я відповів їм, і сказав: Бог Небесний, Він сприятиме нам, тому що ми, слуги Його, підведемося і відбудуємо, а вам немає ані часточки, ані права, ані пам'ятки в Єрусалимі. 
<h4>Неємії 3 
<p>1 І підвівся Еліяшив, першосвященик, і брати його священики, і спорудили Овечі ворота. Вони освятили їх і вставили двері їхні, і від вежі Меа освятили їх до башти Ханан'їла. 
<p>2 І біля нього будували єрихоняни, а поруч з ними будував Заккур, син Імріїв. 
<p>3 А браму Рибну споруджували уроджені Сенаїні; і вони покрили її, і навісили двері її, і замки до них, засуви для них. 
<p>4 Біля них відбудовував мура Меремот, син Урійї, Коцового сина, а поруч з ними працював Мешуллам, син Берехії, Мешав'їлового сина, а поряд з ними трудився Садок, Баанин син. 
<p>5 А біля них відбудовували текояни; а втім, вельможі їхні не схилили шиї своєї, аби попрацювати для Господа свого. 
<p>6 А Стару браму відбудовували Йояда, син Пасеахів, та Мешуллам, син Бесодеїн – вони покрили її і навісили двері її, і замки до них, і засуви до них. 
<p>7 Біля них працював гів'онеянин Мелатія та меронотеянин Ядон з людьми Гів'ону та Міцпи, що були підлеглими намісникові Заріччя. 
<p>8 Поруч із ними трудився Уззіїл, син Хархаїн, із золотарів, а поряд з ним докладав зусиль Хананія, син Раккахімів, один з тих, що виготовляли пахощі. Вони відбудували Єрусалим аж до Широкого муру. 
<p>9 Біля них працював Рефая, син Хурів, старший половини єрусалимської округи. 
<p>10 Біля них і навпроти дому свого трудився Єдая, син Харумафів; а поруч з ним працював Хаттуш, син Хашавнеїн. 
<p>11 На другій ділянці відбудовував Малкійя, син Харімів, та Хашшув, син Пахат-Моавів, вони також відбудовували і вежу Печей. 
<p>12 Біля них відбудовував Шаллум, син Лохеша, старший половини єрусалимської округи; він та донька його. 
<p>13 Браму Долинну відбудовував Ханун та мешканці Заноаху, – вони збудували її, і навісили двері її, замки до них, і засуви до них, і ще відбудували вони тисячу ліктів муру до брами Смітникової. 
<p>14 А Смітникову браму відбудовував Малкійя, син Рехавів, старший Бет-Керемської округи, – він збудував її, і навісив її двері, замки до них, і засуви до них. 
<p>15 Браму Джерельну відбудовував Шаллум, син Кол-Хезеїв, старший округи Міцпи, – він збудував її, і покрив її, і навісив двері її, і замки до них, і засуви до них, він також відновлював мура біля водойми Шелах і до сходинок, що збігали з міста Давидового. 
<p>16 За ним відновлював Неємія, син Азбуків, старший половини Бетцурської округи аж до гробниць Давидових, і до викопаного ставу, і до дому Лицарів. 
<p>17 За ним відновлювали левити: Рехум, син Беніїв, поруч із ним – Хашавія, старший половини округ Кеїла, за свою округу. 
<p>18 За ним працювали брати їхні: Баввай, син Хенададів, старший половини округи Кеїла. 
<p>19 І відбудовував поруч із ним Езер, син Єшуїн, старший Міцпи, на їхній ділянці, навпроти входу до зброярні на розі муру. 
<p>20 За ним ревно відбудовував Барух, Заббаїв син, на іншій ділянці, від рогу до дверей дому першосвященика Еліяшіва. 
<p>21 За ним працював Меремот, син Урійї, сина Коцового, на іншій ділянці, від дверей дому Еліяшівового до кінця Еліяшівового дому. 
<p>22 За ним працювали священики з довкілля. 
<p>23 За ними працювали Веніямин, син Хашшувів, навпроти свого дому; за ним трудився Азарія, син Маасеї, сина Ананіїного, біля дому свого. 
<p>24 За ним працював Біннуй, син Хенададів, на іншій ділянці, від дому Азарії, до рогу муру і до залому. 
<p>25 За ним Палал, син Узаїв, навпроти рогу муру і вежі, що виходить від горішнього дому царевого, котра біля двору в'язничного; за ним – Педая, син Пар'ошів. 
<p>26 А нетінеї, котрі мешкали в Офелі, відбудували навпроти Водяної вежі на схід, і до вежі що виступала. 
<p>27 За ними відбудовували техояни, на іншій ділянці, від місця навпроти великої вежі, що виступала до Офельського муру. 
<p>28 Далі за браму Кінську відновлювали священики, кожний навпроти дому свого. 
<p>29 За ними працював Садок, син Іммерів, навпроти свого дому, а за ним – Шемая, син Шеханіїн, сторож Східної брами. 
<p>30 За ним відбудовував Хананія, син Шелеміїн, та Ханун, шостий син Цалафів, на іншій ділянці. За ним працював Мешшуллам, син Берехіїн, навпроти своєї кімнати. 
<p>31 За ним відбудовував Малкійя, син золотаря, аж до дому храмових нетінеїв та крамарів, навпроти брами Міфкад, і аж до наріжного помешкання. 
<p>32 А між наріжним помешканням до брами Овечок відбудовували золотарі та крамарі. 
<h4>Неємії 4 
<p>1 Коли почув Санваллат і Товія, і араби, і аммонійці, і ашдодяни, що ми відбудовуємо Єрусалимський мур, то вельми нарікали і гнівалися, і збиткувалися над юдеями. 
<p>2 І казали при братах своїх і при самарійських військових людях, і сказали: Що витворяють ці безсилі юдеї? Невже їм це дозволять? Невже будуть вони приносити пожертви? Невже скінчать вони [те], [що розпочали] удень? Невже вони оживлять каміння, що в купах пороху і притому обпаленого? 
<p>3 А Товія амонитянин, що був біля нього (Санвалата), сказав: Нехай лишень будують; піде лис і зруйнує їхній кам'яний мур. 
<p>4 Почуй, о Боже наш, у якому ми презирстві, і заверни лайку їхню на їхню голову, і віддай їх на здобич у край полону! 
<p>5 І не покрий беззаконня їхнього, і гріх їхній хай не згладиться перед лицем Твоїм, тому що вони підбурювали Тебе гніватися на будівничих. 
<p>6 І увесь мур уже був з'єднаний довкола і вже вимуруваний був мур до половини його (по висоті). Тому що народ приклав серце до роботи. 
<p>7 Коли почув Санваллат, і Товія, і араби, і амонитяни, і ашдоняни, що мури єрусалимські відбудовуються, що пошкодження почали замуровуватися, то це вельми розгнівало їх. 
<p>8 І змовилися всі разом піти війною на Єрусалим, і зруйнувати його. 
<p>9 Але ми молилися Богові нашому. І виставляли супроти них сторожу вдень і вночі, для порятунку від них. 
<p>10 Але юдеї сказали: Ослабла сила у носильників, а сміття багато, і ми не зможемо далі відбудовувати мура. 
<p>11 А вороги наші говорили: Не довідаються і не спізнають, як раптово ми зайдемо до середини їхньої, і повбиваємо їх, і зупинимо роботу. 
<p>12 Коли приходили євреї, що мешкали поблизу від них, і говорили нам разів із десять, з усього довкілля, що вони вчинять напад на нас; 
<p>13 Тоді у низинних місцях біля міста, за муром, на місцях високих поставив я народ за племенами з мечами їхніми, зі списами їхніми і луками їхніми. 
<p>14 І оглянув я, і піднявся, і сказав я до найвідоміших і старшин і до решти народу: не бійтеся їх; пам'ятайте Господа Великого і Грізного, і бийтеся за братів своїх, і за синів своїх, і за доньок своїх, за дружин своїх і за доми свої. 
<p>15 Коли зачули вороги наші, що нам відомий замір їхній, тоді Бог звів їхній замір нанівець, і всі ми повернулися до мурів, кожний до своєї праці. 
<p>16 Від того дня половина моїх служників займалася роботою, а друга половина їх міцно тримала списи, щити, і луки, і панцері, а старшини стояли позаду всього дому Юдиного. 
<p>17 Будівничі, які працювали на мурі, і носії вантажів, котрі накладали їм, однією рукою виконували роботу, а другою тримали списа. 
<p>18 Кожний із будівничих був підперезаний мечем на стані своєму, і отак вони будували. А біля мене був сурмач. 
<p>19 І сказав я найвельможнішим і старшинам, і решті народу: Праця велика і значна, і ми розпорошені по мурові, і віддалені один від одного;
<p>20 А тому, звідки почуєте ви звук сурми, туди негайно збирайтеся до нас; Бог наш буде воювати за нас! 
<p>21 Отак звершували ми роботу; і половина тримала списи від сходу зорі, аж до появи зірок. 
<p>22 Понад це, того ж часу, я сказав народові, щоб у Єрусалимі ночували усі зі служниками своїми, – і будуть вони у нас по ночах на сторожі, а вдень працюватимуть. 
<p>23 І ні я, ні брати мої, ані слуги мої, ані сторожа, що була зі мною, не скидали з себе одежі своєї, і меча жодний не залишав для умивання. 
<h4>Неємії 5 
<p>1 І зчинилося ремство в народі і в дружин його на братів своїх юдеїв. 
<p>2 Були такі, котрі казали: Нас, синів наших і доньок наших багато, тому ми бажаємо діставати хліб, аби мали змогу їсти, і жити. 
<p>3 Були й такі, котрі казали: Поля свої, і виноградники, і доми свої ми віддаємо в заставу, щоб купити зерна і не вмерти. 
<p>4 Були й такі, котрі казали: Ми позичили срібло на податок цареві під заставу за лани наші та виноградники наші; 
<p>5 У нас таке саме тіло, як у братів наших, і сини наші такі самі, як їхні сини, а ми, ось, мусимо віддавати синів наших і доньок наших у рабство, і деякі з доньок наших уже є у рабстві. Немає жодних засобів для викупу в руках наших; і лани наші і виноградники наші в інших. 
<p>6 Коли я зачув ремство їхнє і отакі слова, я вельми розгнівався. 
<p>7 Серце моє шаліло, і я суворо дорікав найвельможнішим і старшинам, і сказав їм: Ви займаєтеся здирством з братів ваших. І скликав я супроти них велике зібрання. 
<p>8 І сказав їм: Ми викупляли братів своїх юдеїв, проданих народам, наскільки були спроможні, а ви будете продавати навіть братів своїх? Чи вони мають бути продані нам? Вони мовчали, і не знаходили відповіді. 
<p>9 І сказав я: Не гаразд ви вчиняєте. Хіба не в страхові перед Богом нашим ви маєте ходити, через ганьбу від тих поганів, ворогів наших? 
<p>10 І я також, брати мої, і служники при мені давали їм у позику і срібло, і хліб: нехай залишиться їм цей борг. 
<p>11 Я благаю вас, поверніть же їм нині лани їхні, виноградні та оливкові сади їхні, і доми їхні, і відсотки зі срібла і хліба, і вина, і оливи, за котрі ви вчинили позичку їм. 
<p>12 І сказали вони: Повернемо і не будемо з них вимагати; вчинимо так, як ти говориш. І покликав я священиків, і наказав їм заприсягтися, що вони так і вчинять. 
<p>13 І обтрусив я коліна свої і сказав: Отак нехай витрусить Бог кожного чоловіка, котрий не дотримається слова цього, і з дому його, і з маєтку його, і отак нехай буде в нього витрушено і порожньо. І сказало все зібрання: Амінь! І прославили Бога, і народ дотримався слова цього. 
<p>14 Також: від того дня, коли цар настановив мене їхнім намісником в юдейському краї, від року двадцятого й аж до року тридцять другого царя Артаксеркса і упродовж дванадцяти літ не їли намісницького хліба ні я, ані брати мої. 
<p>15 А попередні намісники, котрі були до мене, вчиняли утиски народові, і брали від них хліб та вино, окрім сорока шеклів срібла; навіть служники їхні панували над народом. Але я не чинив так, тому що був у страхові Божому. 
<p>16 При цьому працю на мурах я продовжував; ланів ми не закуповували; і всі служники мої збиралися туди на роботу. 
<p>17 Юдеїв і старшин бувало по сто п'ятдесят душ за моїм столом, у мене, крім тих, що приходили до нас із довколишніх народів. 
<p>18 А ось що готовилося на один день: один бик, шість відібраних овечок, і птиця готувалася в мене, а за десять днів витрачалося багато всякого вина. І при всьому цьому хліба від намісників я не вимагав, бо важка служба лежала на цьому народові. 
<p>19 Згадай же, Боже мій, на добро мені, все те, що я вчинив для людей цих! 
<h4>Неємії 6 
<p>1 Коли почув Санваллат, і Товія, і араб Ґешем і та решта ворогів наших, що я відбудував мура, і не залишив на ньому пошкоджень, – а втім, на той час я ще не навішував дверей у брамах, – 
<p>2 Тоді прислав Санваллат та Ґешем до мене сказати: Прийди, і зійдемося в одному із поселень на долині Оно. Але вони замислили вчинити мені лихе. 
<p>3 І послав я до них послів, кажучи: Я виконую велику роботу, і не можу прийти. Чому має зупинитися робота ця на той час, як я залишу її, та зійду до вас? 
<p>4 Чотири рази присилали вони до мене з отаким запрошенням, і я відповідав їм так само. 
<p>5 Тоді прислав до мене Санваллат уп'яте свого служника, котрий мав у руці відкритого листа 
<p>6 У ньому було написано: Чутка ходить поміж народів, і Ґашму говорить, що нібито ти і юдеї замислили відділитися, а тому й відбудовуєш мури і хочеш бути в них царем, за тими ж чутками. 
<p>7 І пророків поставив ти, щоб вони розголошували про тебе в Єрусалимі і говорили: Цар Юдейський! І подібні речі дійдуть до царя. Отож, приходь, і порадимося разом. 
<p>8 І послав я до нього, кажучи: Нічого подібного не було, про що ти говориш; це ти вигадав своїм розумом. 
<p>9 Бо всі вони залякували нас, сподіваючись: опустяться руки їхні, залишать справу, і вона не звершиться; але зараз, о Боже, зміцни мої руки! 
<p>10 Прийшов я в дім Шемаї, сина Делаї, Мегатав'їлового сина, а він зачинився і сказав: Ходімо до Божого дому, всередину храму, і замкнемо за собою двері храму, бо прийдуть убити тебе, і прийдуть уночі вбити тебе. 
<p>11 Але я сказав: Чи може втікати такий чоловік, як я? Чи може такий, як я, зайти до храму, щоби залишитися живим? Не піду! 
<p>12 Я знав, що не Бог послав його, але він пророкував до мене, бо Товія і Санваллат підкупили його. 
<p>13 Бо він для того й був підкуплений, щоб я злякався, і вчинив так, і згрішив, і, щоб про мене ходила недобра слава. 
<p>14 Згадай, Боже мій, Товію, і Санваллата за цими вчинками їхніми, а також пророчицю Ноадію та інших пророків, котрі хотіли залякати мене! 
<p>15 І завершили мура двадцять п'ятого дня місяця елула, за п'ятдесят два дні. 
<p>16 Коли зачули про це всі вороги наші, і побачили це всі народи, котрі довкола нас, тоді вони вельми упали в очах своїх і спізнали, що праця наша вчинена від нашого Бога! 
<p>17 А понад те вельможі Юдеї багато писали листів, котрі надсилалися до Товії, а Товіїні листи приходили до них. 
<p>18 Тому що багато серед них у Юдеї були в таємній спілці з ним, бо він був зятем Шеханії, Арахового сина, а син його Єгоханан узяв за себе доньку Мешуллама, Берехіїного сина. 
<p>19 Навіть про доброчинства його вони говорили при мені, а мої слова передавали йому. Товія надсилав листи, щоб залякати мене. 
<h4>Неємії 7 
<p>1 Коли мура добудували, і я навісив двері, і настановлені були на своє служіння брамники, і співаки, і левити, 
<p>2 Тоді я сказав братові моєму Ханані і старшині Єрусалимської фортеці Хананію, бо він був чоловіком правдивим, і Бога боявся більше, аніж інші. 
<p>3 І я сказав їм: Нехай не відчиняються брами Єрусалимські, аж доки не пригріє сонце, і доки вони стоять, нехай замикають і зачиняють брами. І поставив я сторожу із мешканців Єрусалиму, кожного дня на його сторожу, і кожного навпроти дому його. 
<p>4 Але місто було значне і просторе, а народу в ньому було небагато і будинки залишалися в руїнах. 
<p>5 І поклав мені Бог мій на серце зібрати вельможних і старшин та народ, щоб учинити перепис. І знайшов я родовідний перепис тих, котрі спочатку прийшли, і в нім написано: 
<p>6 Ось мешканці країни, котрі вирушили з полону, бранці, що за наказом Навуходоносора, царя вавилонського, були у вигнанні, а відтак повернулися до Єрусалиму та Юдеї, кожний до свого міста; 
<p>7 Ті, котрі пішли із Зоровавелем, Ісусом, Неємією, Азарією, Раамією, Нахаманієм, Мордехаєм, Білшаном, Місперетом, Біґваєм, Нехумом, Бааною. Число людей народу Ізраїлевого: 
<p>8 Синів Пар'ошових – дві тисячі сто сімдесят два; 
<p>9 Синів Шеватіїних – триста сімдесят два; 
<p>10 Синів Арахових – шістсот п'ятдесят два, 
<p>11 Синів Пахат-Моавових, із синів Ісусових та Йоавових – дві тисячі вісімсот вісімнадцять. 
<p>12 Синів Еламових – тисяча двісті п'ятдесят чотири, 
<p>13 Синів Заттуєвих – вісімсот сорок п'ять. 
<p>14 Синів Заккаєвих – сімсот шістдесят. 
<p>15 Синів Біннуєвих – шістсот сорок вісім. 
<p>16 Синів Беваєвих – шістсот двадцять вісім. 
<p>17 Синів Азгадових – дві тисячі триста двадцять два. 
<p>18 Синів Адонікамових – шістсот шістдесят сім. 
<p>19 Синів Біґваєвих – дві тисячі шістдесят сім. 
<p>20 Синів Адінових – шістсот п'ятдесят п'ять. 
<p>21 Синів Атерових – з синів Хізкійїних – дев'яносто вісім. 
<p>22 Синів Хашумових – триста двадцять вісім. 
<p>23 Синів Бецаєвих – триста двадцять чотири. 
<p>24 Синів Харіфових – сто дванадцять. 
<p>25 Уроджденців Ґів'ону – дев'яносто п'ять. 
<p>26 Мешканців із Віфлеєму та Нетофи – сто вісімдесят вісім. 
<p>27 Мешканців із Анатоту – сто двадцять вісім. 
<p>28 Мешканців із Бет-Азмавету – сорок два. 
<p>29 Мешканців із Кір'ят-Єаріму, Кефіри та Беероту – сімсот сорок три. 
<p>30 Мешканців з Рами та Ґави – шістсот двадцять один. 
<p>31 Мешканців з Міхмасу – сто двадцять два. 
<p>32 Мешканців з Бет-Елу та Аю, – сто двадцять три. 
<p>33 Мешканців з Нево другого – п'ятдесят два. 
<p>34 Синів Еламу Другого – тисяча двісті п'ятдесят чотири. 
<p>35 Синів Харіму – триста двадцять. 
<p>36 Уродженців з Єрихону – триста сорок п'ять. 
<p>37 Уродженців з Лоду і Хадіду й Оно – сімсот двадцять один. 
<p>38 Уродженців із Сенаї – три тисячі дев'ятсот тридцять. 
<p>39 Священиків, синів Єдаїних з Ісусового дому – дев'ятсот сімдесят три. 
<p>40 Синів Іммерових – тисяча п'ятдесят два. 
<p>41 Синів Пашхурових – тисяча двісті сорок сім. 
<p>42 Синів Харімових – тисяча сімнадцять. 
<p>43 Левитів, синів Ісусових із Кадміїлового дому, з Годавіїних синів – сімдесят чотири. 
<p>44 Співаків, синів Асафових – сто сорок вісім. 
<p>45 Брамників, синів Шаллумових, синів Атерових, синів Талмонових, синів Аккувових, синів Хатітиних, синів Шоваєвих – сто тридцять вісім. 
<p>46 Храмових нетінеїв – сини Ціхині, сини Хасуфині, сини Таббаотові, 
<p>47 Сини Керосові, сини Сіїні, сини Падонові, 
<p>48 Сини Левана, сини Хагави, сини Салмаєві. 
<p>49 Сини Хананові, сини Ґідделові, сини Ґахарові; 
<p>50 Сини Реаїні, сини Рецінові, сини Некодині; 
<p>51 Сини Ґаззамові, сини Уззині, сини Пасеахові, 
<p>52 Сини Бесаєві, сини Меунімові, сини Нефішесінові, 
<p>53 Сини Бакбутові, сини Хакуфині, сини Хархурові, 
<p>54 Сини Бацлітові, сини Мехидині, сини Харшині, 
<p>55 Сини Баркосові, сини Сісерині, сини Темахові, 
<p>56 Сини Неціяхові, сини Хатіфині, 
<p>57 Сини рабів Соломонових; сини Сотаєві, сини Соферетові, сини Перідині. 
<p>58 Сини Яалині, сини Дарконові, сини Гідделові; 
<p>59 Сини Шефатіїні, сини Хаттілові, сини Похерет-Гаццеваїмові, сини Амонові; 
<p>60 Усіх цих храмових підданців та синів Соломонових рабів – триста дев'яносто два. 
<p>61 А оце ті, що прийшли з Тел-Мелаху, з Тел-Харші, Керуву, Аддану та Іммеру, і не могли довести родоводу батьків своїх та свого насіння, і чи з Ізраїля вони. 
<p>62 Синів Делаїних, синів Товіїних, синів Некодиних – шістсот сорок два. 
<p>63 А також із священиків: сини Ховаїні, сини Коцові, сини Барзіллая, що взяв дружину із доньок Ґілеадянина Барзіллая, і почав зватися їхнім ім'ям. 
<p>64 Вони шукали родовідного запису свого родоводу, але не знайшли, а тому за це змішання вилучені із священства. 
<p>65 І Тиршата сказав їм, щоб вони не їли із Святого Святих, аж доки не стане священик з Урімом та Туммімом. 
<p>66 А всього в цій громаді було сорок дві тисячі триста шістдесят чоловіків, 
<p>67 Окрім їхніх служників та їхніх служниць, котрих було сім тисяч триста тридцять сім; а при них співаків і співачок – двісті сорок п'ять. 
<p>68 Коней у них було сімсот тридцять шість, їхніх мулів двісті сорок п'ять. 
<p>69 Верблюдів чотириста тридцять п'ять, віслюків шість тисяч сімсот двадцять. 
<p>70 Деякі старшини батьківських родів зробили внески на виконання робіт. Тиршата віддав до скарбниці золотом тисячу драхм, п'ятдесят кропильниць, п'ятсот тридцять священицьких шат. 
<p>71 І деякі із старшин батьківських родів віддали до скарбниці на виконання робіт двадцять тисяч драхм золота, і дві тисячі двісті мін срібла. 
<p>72 Інші з народу дали двадцять тисяч драхм золота, і дві тисячі мін срібла, і шістдесят сім священицьких шат. 
<p>73 І почали жити священики і левити, і брамники, і співаки, і народ, і храмові нетінеї, і увесь Ізраїль у містах своїх. 
<h4>Неємії 8 
<p>1 Коли прийшов сьомий місяць, і сини Ізраїлеві мешкали по містах своїх, тоді зібрався увесь народ, мов один чоловік, на майдан, котрий перед Водною брамою, і сказали книжникові Єздрі, щоб він приніс книгу Закону Мойсеєвого, котрого заповідав Господь Ізраїлеві. 
<p>2 І приніс священик Єздра Закон перед зібрання чоловіків і жінок і всіх, котрі могли розуміти, першого дня сьомого місяця. 
<p>3 І читав з нього на майдані, котрий перед Водною брамою, від світанку до полудня, перед чоловіками і жінками, а також перед тими, хто міг розуміти, і вуха всього народу були звернені до книги Закону, 
<p>4 Книжник Єздра стояв на дерев'яному помості, котрого для нього спорудили; за ним, по праву руку його, стояли Маттітія, і Шема, і Аная, і Урійя, і Хілкійя, і Маасея, а по ліву руку його: Педая, і Мішаїл, і Малкійя, і Хашум, і Хашбаддана, Захарія, Мешуллам. 
<p>5 І розгорнув Єздра книгу цю на очах усього народу, бо він стояв вище від усього народу. І коли він розгорнув її, увесь народ підвівся. 
<p>6 І благословив Єздра Господа, Бога Великого. І увесь народ відповідав: Амінь! Амінь! Піднімаючи догори руки свої, і схиляли голови і поклонялися Господові лицями до землі. 
<p>7 Ісус, і Бані, і Шеревея, Ямін, Аккув, Шаббетай, Годійя, Маасея, Келіта, Азарія, Йозавад, Ханан, Пелая та левити пояснювали народові Закона в той час, як народ стояв на своєму місці. 
<p>8 І читали з книги, із Божого Закону, виразно і розтлумачували, і народ розумів прочитане. 
<p>9 І Неємія, він же Тиршата, і книжник Єздра, священик, і левити, що навчали народ, сказали всьому народові: День цей – святий Господові, Богові вашому: не журіться і не плачте, тому що увесь народ плакав, слухаючи слова Закону. 
<p>10 І сказав їм: Ідіть, їжте жирне, і пийте солодке, і посилайте частки тим, у кого нічого не наготовлено; бо день цей святий Господові нашому. І не журіться, тому що радість Господа – то ваша сила. 
<p>11 І левити заспокоювали увесь народ, кажучи: Припиніть, бо день цей, святий, не журіться. 
<p>12 І пішов увесь народ їсти і пити, і посилати частки, і святкувати з великою радістю; тому що зрозуміли слова, котрі сказали їм. 
<p>13 Другого дня зібралися старшини поколінь від усього народу, священики і левити до книжника Єздри, щоб він розтлумачував їм слова Закону. 
<p>14 І знайшли написане в Законі, котрого Господь дав через Мойсея, щоб сини Ізраїлеві сьомого місяця, на свято, жили в куренях. 
<p>15 А тому оголосили і проголосили по всіх містах своїх і в Єрусалимі, кажучи: Підіть на гору, і несіть гілки оливи садової, і гілки миртові, і гілки пальмові, і гілки широколистих дерев, щоб учинити курені, як написано. 
<p>16 І пішов народ, і принесли, і вчинили собі курені, кожний на своєму даху, і на подвір'ях своїх, і на подвір'ях дому Божого, і на майдані біля Водної брами, і на майдані коло Єфремової брами.
<p>17 Уся громада, що повернулася з полону, вчинили курені, і замешкала в куренях, бо від днів Ісуса Навина, до цього дня, не робили того сини Ізраїлеві. Радість була вельми велика. 
<p>18 І читав з книги Закону Божого щодня, від першого до останнього дня. І святкували свято сім днів, а восьмого дня святкування – за настановою. 
<h4>Неємії 9 
<p>1 Двадцять четвертого дня цього місяця зібралися всі сини Ізраїлеві в пості та у веретищах, і з попелом на головах своїх, із порохом на них. 
<p>2 І відділилося сім'я Ізраїлеве від усіх народів, і підвелися, і сповідалися за гріхи свої і за злочини батьків своїх. 
<p>3 І стояли на своєму місці, і чверть дня читали з книги Закону Господнього, Бога свого, і чверть сповідалися і поклонялися Господові, Богові своєму. 
<p>4 І стали на звищене місце левитів: Ісус і Бані, і Кадміїл, Шеванія, Бунні, Шеревея, Бані, Кенані, і кликали дужим голосом до Господа, Бога свого. 
<p>5 І сказали левити: Ісус і Кадміїл, Бані, Хашавнія, Шеревея, Годійя, Шеванея, Пехатія: підведіться, прославте і благословіть Господа, Бога свого, од віку і до віку. І буде благословенним ймення Твоєї слави, бо Ти піднесений над усіляким благословенням і похвалою. 
<p>6 Ти, Господе, єдиний, Ти витворив небо, небеса небес, і все військоїхнє, землю і все, що на ній, моря, і все, що в них, і Ти живиш усе це, і небесне військо Тобі поклоняється. 
<p>7 Ти Сам, Господе Боже, вибрав Аврама, і вивів його з Ура халдеїв, і дав йому ім'я Авраам. 
<p>8 І знайшов серце його вірним перед Тобою, і склав з ним заповіта, щоби дати насінню його землю ханаанеїв, хеттеїв, амореїв періззеїв амореїв євусеїв і ґірґашеїв. І Ти дотримався слова Свого; тому що Ти праведний. 
<p>9 Ти побачив бідування батьків наших у Єгипті, і почув волання їхнє біля Червоного моря
<p>10 І явив ознаки та дива над фараоном, і над усіма служниками його, і над усім народом його країни його, бо Ти знав, що вони зарозуміло поводилися з ними, і вчинив Ти собі ім'я до цього дня. 
<p>11 Ти море розтяв перед ними, і вони пройшли посеред моря суходолом, а тих, що наздоганяли їх, Ти кинув у глибини, мов камінь до могутньої води. 
<p>12 У стовпі хмарини Ти проводив їх удень, і в стовпі вогню – уночі, щоб освітлювати їм дорогу, котрою мали йти. 
<p>13 І зійшов Ти на гору Сінай, і говорив з ними і розмовляв з ними з неба, і дав їм справедливе право та справедливі суди, настанови і заповіді доброзичливі. 
<p>14 І відкрив їм святу Твою суботу, і заповіді, і настанови, і Закон зголосив через служника Твого Мойсея. 
<p>15 І хліб з неба ти дав їм у голоді їхньому, і воду зі скелі джерелив їм у спразі їхній, і сказав їм, щоб вони пішли й оволоділи землею, котру Ти обіцяв їм, присягаючись дати їм. 
<p>16 Але вони і батьки наші виявили впертість, і шию свою мали твердою, і не дослухалися заповідей Твоїх; 
<p>17 Не захотіли підкоритися, і не пам'ятали пречудових діянь Твоїх, котрі Ти учиняв серед них, але тримали шиї свої твердими, і, повставши, настановили вождя, аби навернутися в рабство своє. Однак Ти Бог, що любить прощати, ласкавий і милосердний та довготерпеливий, Ти повільний на гнів, і по великій милості не залишив їх.
<p>18 І хоч вони зробили собі литого бичка, і сказали: Ось бог твій, котрий вивів тебе з Єгипту, і хоч удавалися до великих заколотів,
<p>19 Але Ти, за великим милосердям Твоїм, не залишав їх у пустелі; стовп хмарини не відходив од них удень, аби проводити їх у дорозі, і стовп вогню уночі, щоб освітлювати їм шлях, по котрому мали йти. 
<p>20 І Ти дав їм Духа Твого доброго, щоб наставляти їх, і манну Твою не боронив устам їхнім, і воду давав їм для спраги їхньої. 
<p>21 Сорок років Ти підтримував їх у пустелі; вони ні в чому не мали нестачі, одежа їхня не відала зносу, і ноги їхні не пухли.
<p>22 І Ти дав їм царства та народи, і розподілив їм за спадком, і вони оволоділи землею Сигона, і землею царя хешбонського, і землею Ога, царя башанського.
<p>23 І синів їхніх Ти розмножив, як зорі небесні, і ввів їх до краю, котрого Ти обіцяв батькам їхнім, що вони прийдуть володіти ним. 
<p>24 І увійшли сини їхні, і оволоділи землею, І Ти підкорив їм мешканців краю, ханаанеїв, і віддав їх в руку їхню, і царів їхніх, і народи краю, щоб вони вчинили з ними за своєю волею. 
<p>25 І здобули вони укріплені міста і родючу землю, і забрали в своє володіння доми, виповнені всіляким добром, витесані з каменя водозбори, виноградні і оливкові сади, і багато дерев плодових, вони їли, насичувалися, повніли, і насолоджувалися за великою благодаттю Твоєю. 
<p>26 І стали непокірними і збунтувалися супроти Тебе, і зневажили Закон Твій, убивали пророків Твоїх, котрі умовляли навернутися до Тебе, і вдавалися до великих образ. 
<p>27 За те Ти віддав їх у руки ворогів їхніх, котрі чинили їм утиски. Та коли у важкі їхні часи вони волали до Тебе, Ти вислуховував їх на небесах, і, за значним милосердям Твоїм, давав їм рятівників, і вони рятували їх від руки ворогів їхніх.
<p>28 Та коли починали жити в мирі, то знову вдавалися до лихого перед Тобою, і Ти віддавав їх до рук ворогів їхніх, і вони панували над ними. Та коли вони знову волали до Тебе, Ти вислуховував їх з небес, і за великим Твоїм милосердям, визволяв їх упродовж багатьох літ. 
<p>29 Ти нагадував їм, щоб навернулися до Закону Твого, але вони чинили зарозуміло, і не дослухалися заповідей Твоїх, і грішили супроти настанов Твоїх, за котрими існував би чоловік, якби виконував їх; і хребта свого учиняли твердим, і шию свою мали твердою, і не корилися. 
<p>30 Наджидаючи їхнього навернення, Ти зволікав упродовж багатьох літ, і нагадував їм Духом Твоїм через пророків Твоїх, але вони не корилися. І Ти віддав їх в руки народів земель. 
<p>31 Проте, за великим милосердям Твоїм, Ти не винищив їх до решти, і не залишав їх, тому що Ти Бог щедрий і милосердний. 
<p>32 І нині, Боже наш, Боже Великий, Могутній і Грізний, що зберігаєш заповіта і милість, нехай не буде малим перед лицем Твоїм все страждання, котре спіткало нас, царів наших, князів наших, і священиків наших, і пророків наших, і батьків наших і увесь народ Твій, від днів царів асирійських аж до цього дня. 
<p>33 У всьому, що спіткало нас, Ти праведний, тому що Ти вчиняв за правдою, а ми завинили. 
<p>34 Царі наші, князі наші, священики наші, і батьки наші не виконували Закону Твого, і не дотримувались заповідей Твоїх, і свідчень Твоїх, котрими Ти свідчив супроти них. 
<p>35 І в царстві Своєму, у великому добрі Твоєму, котре Ти чинив їм, і на широкополій та родючій землі, котру Ти відділив їм, вони не служили Тобі, і не відвернулися од лихих діянь своїх.
<p>36 І ось, ми нині раби на тій землі, котру Ти дав батькам нашим, щоб харчуватися її плодами і її добром, ось, ми [тепер] раби. 
<p>37 І врожаї свої вона примножує для царів, котрим Ти підкорив нас за гріхи наші. І тілами нашими, і худобою нашою вони володіють за своїм свавіллям, і ми у великих тіснотах. 
<p>38 Через усе це ми даємо тверду обіцянку, і підписуємо, і на підписові печатка князів наших, левитів і священиків наших. 
<h4>Неємії 10 
<p>1 Ті, що поставили печатки, були: – намісник Неємія, син Хахаліїн, і Цідкійя. 
<p>2 Серая, Азарія, Єремія, 
<p>3 Пашхур, Амарія, Малкійя, 
<p>4 Хаттуш, Шеванія, Маллух, 
<p>5 Харім, Меремот, Овадія, 
<p>6 Даниїл, Ґіннетон, Барух, 
<p>7 Мешшулам, Авійя, Мійямін, 
<p>8 Маазія, Білґай, Шемая – це священики. 
<p>9 Левити: Ісус, син Азаніїн, Біннуй, з Хенададових синів, Кадмеїл; 
<p>10 І брати їхні: Шеванія, Годійя, Келіта, Пелая, Ханан; 
<p>11 Міха, Рехов, Хашавія, 
<p>12 Заккур, Шеревія, Шеванія, 
<p>13 Годійя, Бані, Беніну, 
<p>14 Зверхники народу: Пар'ош, Пахат-Моав, Елам, Затту, Бані, 
<p>15 Бунні, Аздад, Бевай, 
<p>16 Адонійя, Біґвай, Адін, 
<p>17 Атер, Хізкійя, Аззур, 
<p>18 Годійя, Хашум, Бецай, 
<p>19 Харіф, Анатот, Невай, 
<p>20 Маґпіяш, Мешуллам, Хезір, 
<p>21 Мешезав'їл, Садок, Яддуя, 
<p>22 Пелатія, Ханан, Аная, 
<p>23 Осія, Хананія, Хашшув, 
<p>24 Галлохеш, Пілха, Шовек, 
<p>25 Рехум, Хашавна, Маасея, 
<p>26 Ахійя, Ханан, Анан, 
<p>27 Маллух, Харім, Баана. 
<p>28 І решта народу, священики, левити, брамники, співаки, храмові нетінеї і всі що відділилися од народів чужинських до Закону Божого, дружини їхні, сини їхні і доньки їхні, усі, котрі мали знання та розуміння, 
<p>29 Прилучилися до братів своїх, до найвельможніших із них, і взяли присягу з прокляттям – чинити за Законом, що був даний рукою Мойсея, служника Божого, і дотримуватися, і виконувати всі заповіді Господа Бога нашого, і настанови Його і приписи Його.  
<p>30 І не віддавати доньок своїх [чужинським] народам, і їхніх дочок не брати за своїх синів. 
<p>31 І коли чужинські народи будуть привозити товари і всяку їжу в суботу, не купувати у них у суботу, і в святий день; і сьомого року не займатися будь-якими боргами. 
<p>32 І поставили ми собі за закон давати від себе по третині шекля щороку на служіння дому Бога нашого 
<p>33 На хліби показні, на постійні хлібні приношення, і на постійне приношення всеспалення, на суботи, на новомісяччя, на свята, на освячені речі і на пожертви за гріх для очищення Ізраїля, і на все, що звершуватиметься в домі Бога нашого. 
<p>34 І кинули ми, священики, левити і народ, жереба про пожертву дров, щоб кожна наша родина у певний час щороку приносила їх для дому Бога нашого, щоб вони горіли на жертовникові Господа, Бога нашого, як написано у Законі. 
<p>35 І поклали ми щороку приносити в дім Господній першоплоди землі нашої і першоплоди всіляких плодів з усякого дерева. 
<p>36 Також приводити в дім Бога нашого до священиків, що служать в домі Бога нашого, первістків із синів наших та із худоби нашої, як написано в Законі, і первістків від великої і дрібної худоби. 
<p>37 І приношення з першого помолу нашого, і приношень наших, і плодів усякого дерева, вина і оливи ми будемо припроваджувати священикам до комор при домі Бога нашого і десятину від землі нашої левитам. Вони, левити, будуть брати десятину в усіх містах, де в нас є землеробство. 
<p>38 При левитах, коли вони будуть брати левитову десятину, має бути священик, син Ааронів, щоб левити десятину із своїх десятин припроваджували в дім Бога нашого, в приміщення, налаштовані для комори. 
<p>39 Тому що в ці приміщення як сини Ізраїлеві, так і левити мають припроваджувати приношення: хліб, вино і оливу. Там же мають бути освячені посудини, і священики, що служать , і брамники і співаки. І ми не занедбаємо дому Бога нашого. 
<h4>Неємії 11 
<p>1 І жили старшини народу в Єрусалимі, а решта з народу кидала жереба, щоб одна з десяти частин їхніх замешкала в Святому місті Єрусалимі, а дев'ять частин залишалися в інших містах. 
<p>2 І благословив народ усіх, котрі добровільно зголосилися замешкати в Єрусалимі. 
<p>3 Ось старшини провінції, котрі мешкали в Єрусалимі, а в містах Юдеї мешкали, кожний у своєму маєтку, по містах своїх, ізраїльтяни, священики, левити, і нетінеї храму, і сини служників Соломонових, – 
<p>4 У Єрусалимі мешкали із синів Юди і з синів Веніяминових. Із синів Юдиних: Атая, син Уззійї, сина Захарії, сина Амарії, сина Шефатії, сина Магаліїла, із синів Перецових. 
<p>5 І Маасея, син Баруха, сина Кол-Хозе, сина Хазаї, сина Адаї, сина Йояріва, сина Захарії, сина Шілоні. 
<p>6 Усіх синів Перецових, що мешкали в Єрусалимі, чотириста шістдесят вісім, люди мужні. 
<p>7 А ось сини Веніяминові: Саллу, син Мешуллама, сина Йоеда, сина Педаї, сина Кадаї, сина Маасеї, сина Ітіїла, сина Ісаї. 
<p>8 А за ними: Ґаббай, Саллай, – дев'ятсот двадцять вісім. 
<p>9 А Йоїл, син Зіхрі, був старшиною над ними, а Юда, син Сенуїн, був другим над містом. 
<p>10 Із священиків: Єдая, син Йоярів, Яхін, 
<p>11 Серая, син Хілкійї, сина Мешуллама, сина Садока, сина Мерайота, сина Ахітува, старший у Божому домі. 
<p>12 І брати їхні, що служили при домі Божому, – вісімсот двадцять два; і Адая, син Єрохама, сина Пелалії, сина Амці, сина Захарії, сина Пашхура, сина Малкійї; 
<p>13 І брати його, старшини родів – двісті сорок два; І Амашсай, син Азаріїла, сина Ахезая, сина Мешіллемота, сина Іммера, 
<p>14 І брати його, люди мужні, доблесні, – сто двадцять вісім. Зверхником над нини був Завдіїл, син Ґедоліма. 
<p>15 А із левитів: Шемая, син Хашшува, сина Азрікама, сина Хашавії, сина Бунні, 
<p>16 І Шаббетай, і Йозавад із старшин левитів відповідали за зовнішні справи дому Божого, 
<p>17 А Матанія, син Міхи, сина Завді, сина Асафового, був найперший започатковувач молитви подяки, і Букбукія, другий по ньому з братів його, і Авда, син Шаммуї, сина Ґалала, сина Єдутунового. 
<p>18 Усіх левитів у святому місті – двісті вісімдесят чотири. 
<p>19 А брамники: Аккув, Талмон та їхні брати, що були на сторожі при брамах, – сто сімдесят два. 
<p>20 Інші ізраїльтяни, священики, левити мешкали по всіх містах Юдеї, кожний при наділі своєму. 
<p>21 А храмові нетінеї мешкали в Офелі, а Ціха і Ґішпа були над нетінеями. 
<p>22 Зверхником над левитами в Єрусалимі був Уззі, син Бані, сина Хашавії, сина Маттанії, сина Міхи, з Асафових синів, співаків під час служіння в домі Божому, 
<p>23 Тому що від царя був для них особливий наказ, і призначено було на кожний день для співаків певну оплату. 
<p>24 А Петахія, син Мешезав'їла, із синів Зераха, сина Юдиного, був довірником царя для всіляких справ, котрі стосувалися народу. 
<p>25 Із мешканців сільських, що жили на ланах своїх, сини Юдині жили в Кір'ят-Арбі та залежних від неї поселеннях, і в Дівоні та залежних від нього поселеннях, і в Єкавцеїлі та залежних від нього поселеннях, 
<p>26 І в Єшуї, і в Моладі, і в Бет-Пелеті, 
<p>27 І в Хасар-Шуалі, і в Беер-Шеві та залежних від нього поселеннях, 
<p>28 І в Ціклагу, і в Мехоні, та в залежних від неї поселеннях, 
<p>29 І в Ен-Ріммоні, і в Цор'ї, і в Ярмуті, 
<p>30 Заноаху, Адулламі та в поселеннях її, в Лахішу на полях його, в Азці та залежних від неї поселеннях. І розташувалися від Беер-Шеви аж до Гінном-долини. 
<p>31 А Веніяминові сини, починаючи від Ґеви, заселили оці міста: Міхмаш, і Айя, і Бет-Ел, та залежні від нього поселення, 
<p>32 Анатот, Нов, Ананія, 
<p>33 Хацор, Рама, Ґіттаїм, 
<p>34 Хадід, Цевоїм, Неваллат, 
<p>35 Лод і Оно, долину ремісників. 
<p>36 І левити мали житла свої на володіннях Юди і Веніямина. 
<h4>Неємії 12 
<p>1 Ось священики і левити, що прийшли із Зоровавелем, сином Шеалтіїловим, та з Ісусом: Серая, Їрмея, Єздра, 
<p>2 Амарія, Маллух, Хаттуш, 
<p>3 Шеханія, Рехум, Меремот, 
<p>4 Іддо, Ґіннетой, Авійя, <p>5 Мійямін, Маадія, Білга, 
<p>6 Шемая, і Йоярів, Єдая, 
<p>7 Саллу, Амок, Хілкійя, Єдая. Це старшини священиків і братів їхніх за днів Ісуса. 
<p>8 А оце левити: Ісус, Біннуй, Кадміїл, Шеревея, Юда, Матанія, старший над славослов'ям, він і брати його. 
<p>9 І Бакбукія та Унні, їхні брати, поруч із ними стояли на сторожі.
<p>10 А Ісус породив Йоякима, а Йояким породив Ел'яшіва, а Ел'яшів породив Йояду, 
<p>11 А Йояда породив Йонатана, а Йонатан породив Яддуя. 
<p>12 За днів Йоякимових були священики, старшини родів: з роду Сераїного – Мерая, а з роду Їрмеїного -Хананія, 
<p>13 З роду Єздриного – Мешуллам, а з роду Амаріїного – Єгоханан, 
<p>14 З роду Меліхового – Йонатан, з роду Шеваніїного – Йосип. 
<p>15 З роду Хорімового – Адна, з роду Мерайотового – Хелкай, 
<p>16 З роду Іддового – Захарія, з роду Ґіннетового – Мешуллам, 
<p>17 З роду Авійїного – Зіхрі, з роду Мін'ямінового та із Моадеїнового – Пілтай, 
<p>18 З роду Білґиного – Шаммуя, з роду Шемоїного – Йонатан, 
<p>19 З роду Йоярівового – Маттенай, з роду Єдаїного – Уззі, 
<p>20 З роду Саллаєвого – Каллай, з роду Амокового – Евер. 
<p>21 З роду Хілкійїного – Хашавія, з роду Єдаїного – Натанаїл. 
<p>22 Левити, старші батьківських родів за днів Ел'яшіва, Йояди, Йоханана і Яддуя були записані у зверхники родів, також священики – за царювання Дарія перського. 
<p>23 Сини Левія, старшини родів, вписані до Літопису до днів Йоханана, сина Ел'яшівового. 
<p>24 Зверхники левитів: Хашавія, Шеревія, та Ісус, син Кадміїлів, і брати їхні [були] навпроти [них] – почергово славити і дякувати, за настановами Давида. 
<p>25 Матанія, і Бакбукія, Овадія, Мешуллам, Талмон, Аккув, охоронці, брамники на сторожі біля порогів брамових. 
<p>26 Вони були за днів Йоякима, сина Ісуса, сина Йоцадакового, та за днів намісника Неємії, і книжника Єздри, священика. 
<p>27 При освячені мурів єрусалимських викликали левитів з усіх місць, наказуючи їм прийти до Єрусалиму для звершення освячення з радістю, з подяками та піснями, із звуками кимвалів, арф та цитрів. 
<p>28 І зібралися сини співаків з округи єрусалимської, а також із поселень нетофатян, 
<p>29 А також із дому Бет-Ґаґґілґала, із ланів Ґеви та Азмавету, бо співаки спорудили собі осідки довкола Єрусалиму. 
<p>30 І очистилися священики та левити, і очистили народ, а також брами та мура. 
<p>31 Тоді я вивів старшин Юдеї на мура, і вилаштував два великих хори для ходу, і один із них простував по правому боці муру до Смітникової брами, 
<p>32 За ними йшов Гошая та половина Юдиних старшин, 
<p>33 Азарія, Єздра, і Мешуллам, 
<p>34 Юда, і Веніямин, і Шемая, і Ірмея. 
<p>35 Із синів священиків із сурмами: Захарія, син Йонатана, сина Шемаї, сина Маттанії, сина Міхаї, сина Заккура, сина Асафового, 
<p>36 І брати його: Шемая, і Азаріїл, Мілай, Ґілалай, Маай, Натанаїїл, і Юда, Ханані з музичними інструментами Давида, Божого чоловіка, і книжник Єздра попереду їх. 
<p>37 Біля брами Джерельної, навпроти них, вони зійшли по сходинках Давидового міста, по сходах, що вели на мур поза домом Давидовим аж до Водяної брами на схід. 
<p>38 Другий хор простував навпроти їх, по лівим боці муру, а за ними я і половина народу, муром від вежі Печей, аж до Широкого муру. 
<p>39 І від Єфремової брами, повз стару браму, і до брами Рибної і вежі Ханан'їла, і вежі Меа, і аж до брами Овечої, і зупинилися біля брами В'язничної. 
<p>40 Потім обидва хори зупинилися біля дому Божого, і я та половина старшин зі мною, 
<p>41 І священики: Ел'яким, Маасея, Мін'ямин, Міхая, Ел'йоенай, Захарія, Хананія – з сурмами. 
<p>42 І Маасея, і Шемая, і Елеазар, і Уззі, і Єгоханан, і Малкійя, і Елам, і Езер. І співали співці голосно, а Їзрахія був їхнім старшиною. 
<p>43 І приносили того дня значні пожертви, і веселилися; тому що Бог дарував їм велику радість. І звеселювалися також і дружини, і діти, і радість Єрусалимова було далеко чути. 
<p>44 Того ж таки дня призначені були люди над коморами для коштовностей і приношення першоплодів і для десятини, щоб збирати з ланів при містах частки, які належали за законом священикам і левитам; бо юдеям радісно було дивитися на священиків та левитів, які 
<p>45 Провадили служіння Богові своєму і дійство очищення, і були співаками і брамниками за настановами Давида і сина його Соломона. 
<p>46 Бо здавна, за днів Давида і Асафа були потверджені старші співаків і пісні Богові, – хвали і вдячности. 
<p>47 Усі ізраїльтяни, за днів Зоровавеля і за днів Неємії, давали частки співакам і брамникам на щодень; і віддавали святині левитам, а левити давали частину синам Аароновим. 
<h4>Неємії 13 
<p>1 Того дня прочитано було з Книги Мойсеєвої уголос перед народом, і знайдене написане в ній: аммонієць і моавитянин не може увійти до Божого зібрання повік. 
<p>2 Тому що вони не зустріли синів Ізраїля з хлібом і водою, і найняли супроти нього Валаама, щоби проклясти його; та Бог наш обернув прокляття на благословення, 
<p>3 Зачувши цей Закон, вони відділили все чужинське від Ізраїля. 
<p>4 А перед тим священик Ел'яшів, призначений доглядати комору при домі Бога нашого, родич Товіїн, 
<p>5 Обладнав для нього велику кімнату, до котрої передніше клали хлібні приношення, ладан, молоде вино і оливу, як належало за Законом для левитів, співаків і брамників і приношення для священиків. 
<p>6 Коли все це відбувалося, я не був у Єрусалимі; тому що тридцять другого року вавилонського царя Артаксеркса я ходив до царя, і по збігові кількох днів, я залишив царя. 
<p>7 Коли я повернувся до Єрусалиму, і довідався про недобру справу, котру вчинив Єл'яшів, обладнавши для Товії комору на подвір'ї дому Божого, 
<p>8 Тоді мені було вельми неприємно, і я викинув усі домашні речі Товіїні геть з комори, 
<p>9 І тоді я наказав, і вони очистили комори, і наказав знову внести туди посудини дому Божого, хлібне приношення і ладан. 
<p>10 І ще я довідався, що частки левитам не віддаються, і що левити і співаки, які робили свою справу, порозбігалися, кожний на своє поле. 
<p>11 І я висловив за це догану старшинам, і сказав: Навіщо залишений нами дім Божий? І я зібрав їх, і настановив їх на місце їхнє. 
<p>12 І всі юдеї почали приносити десятини хліба, вина і оливи в комори. 
<p>13 І поставив я над коморами Шелемію священика й Садока книжника, і Педаю з левитів і при них Ханана, сина Заккура, сина Маттаніїного, бо вони вважалися вірними. І на них покладено роздавати частки братам своїм. 
<p>14 Згадуй мене за це, Боже мій, і не зітри мої добродіяння, котрі я вчинив для дому мого Бога і для служіння при ньому; 
<p>15 За тих днів побачив я в Юдеї, що в суботу чавлять виноград у чавилах, возять снопи, і нав'ючують віслюків вином, виноградом, і смоквами, і всіляким вантажем, і відвозять в суботній день до Єрусалиму. І я свідчив супроти них того ж дня, коли вони продавали їстівне. 
<p>16 І тиряни жили в Юдеї, і привозили рибу й усілякий вантаж, і продавали в суботу мешканцям Юдеї і в Єрусалимі. 
<p>17 І я покартав князів з Юдеї, і сказав їм: Навіщо ви чините таке зло і опогонюєте день суботній? 
<p>18 Чи не так чинили батьки ваші, і за те Бог наш навів на нас і на оце місто все це лихо? А ви збільшуєте гнів Його на Ізраїля, зневажаючи суботу. 
<p>19 Після цього, коли сутеніло при брамах єрусалимських, перед суботою, я наказав замикати брами, і сказав, щоб не відчиняли їх до ранку після суботи. І служників своїх я поставив біля кожної брами, щоб жодний вантаж не входив суботнього дня; 
<p>20 І ночували крамарі і купці всіляких речей поза Єрусалимом і вперше, і вдруге. 
<p>21 Тоді я суворо попередив їх і свідчив супроти них і сказав їм: Чому ви ночуєте біля муру? Якщо вчините це ще раз, я накладу на вас руку. І звідтоді вони не приходили в суботу. 
<p>22 І сказав я левитам, щоб вони очистилися і приходили стерегти брами, щоб святити день суботній. І за це згадуй мене, Боже мій, і помилуй мене з великої милости Твоєї! 
<p>23 І ще тими днями я бачив Юдеїв, котрі взяли собі дружин із ашдодянок, аммонійок, і моавитянок. 
<p>24 І від того сини їхні говорили наполовину ашдодською, чи мовою інших народів, і не вміли розмовляти єврейською. 
<p>25 Я покартав їх за це, і проклинав їх, і деяких із мужів бив, виривав у них волосся, і заклинав їх Богом, щоб вони не віддавали доньок своїх за синів їхніх, і не брали дочок їхніх за синів своїх і за себе. 
<p>26 Чи не через них, говорив я, грішив Соломон, цар Ізраїлів? У багатьох народів не було такого царя, як він. Він був улюбленцем Бога свого, і Бог настановив його царем над усіма ізраїльтянами; і все ж таки чужинські жінки увели в гріх і його. 
<p>27 І чи можливо нам чути про вас, що ви чините все це велике зло, грішите перед Богом нашим, приймаючи в співжиття чужинських жінок? 
<p>28 І один із синів Йояди, сина Ел'яшіва, великого священика, був зятем хоронянина Санваллата, – і я прогнав його від себе. 
<p>29 Пригадай їм, Боже мій, що вони опоганили священство і заповіта священицького і левитського. 
<p>30 Так очистив я їх від усього чужинського, і поновив служіння священиків і левитів, кожного на справу його, 
<p>31 І за пожертву дров у призначений час, і за першоплоди. Згадай мене, Боже мій, мені на добро! 
