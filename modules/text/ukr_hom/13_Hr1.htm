<h2></h2>

<h4>І ХРОНІКА 1 <span class="prim_h6"> Предки 1-4; Яфетові сини 5-7; нащадки: Хама 8-16; Сима 17-27; Авраама 28-42; царі в Едомі 43-54</span></h4>
<p>1 Адам, Сет, Енос, </p>
<p>2 Кинан, Магалалієл, Яред, </p>
<p>3 Енох, Матусаїл, Ламех, </p>
<p>4 Ной, Сим, Хам та Яфет. </p>
<p>5 Сини Яфета: Гомер, Магог, Мадай, Яван, Тувал, Мешех та Тірас. </p>
<p>6 Сини Гомера: Ашканаз, Ріфат і Тогарма. </p>
<p>7 Сини Явана: Еліша, Таршіш, Кіттім та Доданім. </p>
<p>8 Сини Хама: Куш, Міцраїм, Пут і Ханаан. </p>
<p>9 Сини Куша: Сева, Хавіла, Севта, Раема та Савтеха. Сини Раеми: Шева та Дадан. </p>
<p>10 Куш породив ще й Німрода; він був перший могутнім на землі. </p>
<p>11 Міцраїм породив лудіїв, анаміїв, легевіїв, нафтухіїв, </p>
<p>12 патрусіїв, каслухіїв і кафтеріїв, від яких постали філістії (філістимляни). </p>
<p>13 Ханаан породив Сидона, свого первенця, і Хета, </p>
<p>14 і євусіїв, аморіїв, гіргашіїв, </p>
<p>15 хіввіїв, аркіїв, сініїв, </p>
<p>16 арвадіїв, цемаріїв і хаматіїв. </p>
<p>17 Сини Сима: Елам, Ашшур, Арпахшад, Луд та Арам. Сини Арама: Уц, Хул, Гетер та Маш. </p>
<p>18 Арпахшад породив Шелаха, а Шелах породив Евера. </p>
<p>19 У Евера народились двоє синів: один на ім'я Пелег, бо за його часів була розділена земля, а другий на ім'я Йоктан. </p>
<p>20 Йоктан породив Алмодада, Шелефа, Хацармавета, Ераха, </p>
<p>21 Гадорама, Узала, Діклу, </p>
<p>22 Овала, Авімаела, Шеву, </p>
<p>23 Офіра, Хавілу і Йовава. Усі ці - сини Йоктана.</p>
<p>24 Сим, Арпахшад, Шелах, </p>
<p>25 Евер, Пелег, Реу, </p>
<p>26 Серуг, Нахор, Терах, </p>
<p>27 Аврам, він же й Авраам. </p>
<p>28 Сини Авраама: Ісаак та Ізмаїл. </p>
<p>29. Ось їхні потомки: Невайот, первенець Ізмаїла, Кедар, Адбеел, Мівсам, </p>
<p>30 Мішма, Дума, Масса, Хадад, Тема, </p>
<p>31 Єтур, Нафіш і Кедма. Це сини Ізмаїла. </p>
<p>32 Сини Кетури, наложниці Авраама: вона породила Зімрана, Йокшана, Медана, Мідіяна, Ішбака та Шуаха. Сини Йокшана: Шева і Дедан. </p>
<p>33 Сини Мідіяна: Ефа, Ефер, Ханох, Авіда та Ельдаа. Усі ці - сини Кетури. </p>
<p>34 Авраам породив Ісаака. Сини Ісаака: Ісав та Ізраїль. </p>
<p>35 Сини Ісава: Еліфаз, Реуел, Єуш, Ялам і Корах. </p>
<p>36 Сини Еліфаза: Теман, Омар, Цефі, Гатам, Кеназ, Тімна та Амалек. </p>
<p>37 Сини Реуела: Нахат, Зерах, Шамма та Мізза. </p>
<p>38 Сини Сеїра: Лотан, Шовал, Цівон, Ана, Дішон, Ецер та Дішан. </p>
<p>39 Сини Лотана: Хорі, Геман; а сестра в Лотана: Тімна. </p>
<p>40 Сини Шовала: Алван, Монахат, Евал, Шефо та Онам. Сини Цівона: Айя та Ана. </p>
<p>41 Сини Ани: Дішон. Сини Дішона: Хемдан, Ешбан, Ітран та Херан. </p>
<p>42 Сини Ецера: Білган, Зааван та Акан. Сини Дішана: Уц та Аран.</p>
<p>43 Ось царі, що царювали в краю Едом, ще перед тим, як царював якийнебудь цар над синами Ізраїля: Бела, син Беора. Назва його міста була Дінгава. </p>
<p>44 А як помер Бела, то замість нього став царем Йовав, син Зераха, з Боцри. </p>
<p>45 І помер Йовав, і замість нього став царем Хушам із Теман-краю.</p>
<p>46 Помер Хушам, і замість нього став царем Гадад, син Бедада. Він розбив мідіян на Моав-рівнині; назва його міста була Авіт.</p>
<p>47 Помер Гадад, на місце його став царем Самла з Масреки. </p>
<p>48 Помер Самла, і замість нього став царем Саул із Реховоту, що над Рікою. </p>
<p>49 Помер Саул, а замість нього став царем Ваал-Ханан, син Ахбора. </p>
<p>50 Помер Ваал-Ханан, і замість нього став царем Гадад. Назва його міста була Пау, а жінка його була на ім'я Мегедавель, дочка Матреда, дочка Мезагава. </p>
<p>51 Як же Гадад помер, то в Едомі постали родоначальники: родоначальник Тімна, родоначальник Алва, родоначальник Єтет, </p>
<p>52 родоначальник Оголівама, родоначальник Ела, родоначальник Пінон, </p>
<p>53 родоначальник Кеназ, родоначальник Теман, родоначальник Мівцар, </p>
<p>54 родоначальник Магдієл, родоначальник Ірам. Такі були родоначальники едомські.</p>

<h4>І ХРОНІКА 2 <span class="prim_h6"> Сини Ізраїля 1-2; нащадки Юди 3-55</span></h4>
<p>1 Ось сини Ізраїля: Рувим, Симеон, Леві, Юда, Іссахар, Завулон, </p>
<p>2 Дан, Йосиф, Веніямин, Нафталі, Гад та Ашер. </p>
<p>3 Сини Юди: Ер, Онан та Шела; троє народились у нього від дочки Шуа, ханаанянки. Ер, первородний Юди, був не довподоби Господеві, й він його вбив.</p>
<p>4 Тамара, його невістка породила йому Переца й Зераха. Всього в Юди було 5 синів.</p>
<p>5 Сини Переца: Хецрон та Хамул. </p>
<p>6 Сини Зераха: Замрі, Етан, Геман, Калкол та Дара - всього п'ятеро.</p>
<p>7 Син Замрі: Кармі. Сини Кармі: Ахар, що накликав лихо на Ізраїля, порушивщи анатему.</p>
<p>8 Сином Етана був Азарія.</p>
<p>9 Сини, що народились у Хецрона: Єрахмаел, Рам та Келувай.</p>
<p>10 Рам породив Амінадава; Амінадав породив Нахшона, князя синів Юди.</p>
<p>11 Нахшон породив Салму; Салма породив Вооза.</p>
<p>12 Вооз породив Овида; Овид породив Єссея.</p>
<p>13 Єссей породив Еліява, свого первородного, другого - Авінадава, третього - Шіму,</p>
<p>14 четвертого - Натанаїла, п'ятого - Раддая,</p>
<p>15 шостого - Оцема й сьомого - Давида.</p>
<p>16 Сестри їхні: Церуя та Авігайла. Сини Церуї: Авішай, Йоав та Азаел, троє.</p>
<p>17 Авігайла породила Амасу; а батько Амаси був Єтер, ізмаїльтянин.</p>
<p>18 Калев, син Хецрона, мав дітей від Азуви, своєї жінки, дочки Єріота. Ось її сини: Єшер, Шовав та Ардон.</p>
<p>19 І померла Азува, й Калев взяв собі за жінку Ефрат, що породила йому Хура.</p>
<p>20 Хур породив Урі, а Урі породив Бецалела.</p>
<p>21 Потім Хецрон увійшов до дочки Махіра, батька Гілеада. Він узяв її за себе, мавши шістдесят років, і вона породила йому Сегува.</p>
<p>22 Сегув породив Яіра, в якого були 23 міста у Гілеад-краю.</p>
<p>23 Гешур і Арам забрали в них Яірові містечка, Кенат і залежні від нього міста - 60 міст. Усі ці були сини Махіра, батька Гілеада.</p>
<p>24 Після смерти Хецрона Калев увійшов до Ефрати, жінки батька, і вона породила йому Ашхура, батька Текоа.</p>
<p>25 Сини Єрахмаела, Хецронового первістка, були: первородний Рам, Буна, Орен, Оцем та Ахія.</p>
<p>26 Була в Єрахмаела й друга жінка, на ім'я Атара; вона була мати Онама.</p>
<p>27 Сини Рама, Єрахмаелевого первістка, були: Маац, Ямін та Екер.</p>
<p>28 Сини ж Онама були: Шаммай та Яда, а сини Шаммая - Надав та Авішур.</p>
<p>29. Жінка Авішура була на ім'я Авігайла. Вона породила йому Ахбана та Моліда.</p>
<p>30 Сини Надава: Селед та Аппаїм. Селед помер бездітним. </p>
<p>31 Син Аппаїма: Їші; син Їші: Шешан; син Шешана: Ахлай. </p>
<p>32 Сини Яди, брата Шаммая: Єтер та Йонатан. Єтер помер бездітним. </p>
<p>33 Сини Йонатана: Пелет та Заза. Це сини Єрахмаела. </p>
<p>34 В Шешана ж не було синів, а самі дочки. Був же в Шешана раб єгиптянин на ім'я Ярха. </p>
<p>35 Шешан дав свою дочку Ярсі своєму рабові за жінку, і вона породила йому Еттая. </p>
<p>36 Еттай породив Натана, а Натан породив Завада. </p>
<p>37 Завад породив Ефлала, а Ефлал породив Овида.</p>
<p>38 Овид породив Єгу, а Єгу породив Азарію.</p>
<p>39 Азарія породив Хелеца, а Хелец породив Елеасу.</p>
<p>40 Елеаса породив Сісмая, а Сісмай породив Шаллума.</p>
<p>41 Шаллум породив Єкамію, а Єкамія породив Елішаму.</p>
<p>42 Сини Калева, брата Єрахмаела: Меша, перворідний його; він був батьком Зіфа. Сини Мареші: Хеврон.</p>
<p>43 Сини Хеврона: Корах, Таппуах, Рекем та Шема.</p>
<p>44 Шема породив Рахама, батька Йоркоама, а Рекем породив Шаммая.</p>
<p>45 Син Шаммаї: Маон; Маон був батьком Бет-Цура.</p>
<p>46 Ефа, наложниця Калева, породила Харана, Моцу та Газеза. Харан породив Газеза.</p>
<p>47 Сини Ягдая: Регем Йотам, Гешан, Пелет, Ефа та Шааф.</p>
<p>48 Наложниця Калева Мааха породила Шевера та Тірхану.</p>
<p>49 Шааф, батько Мадманни, породив Шеву, батька Махбени й батька Гівеї. А дочка Калева - Ахса.</p>
<p>50 Ось такі були діти Калева. Сини Хура, первородного Ефрати: Шовал, батько Кіріят-Єаріма,</p>
<p>51 Салма, батько Бет-Легему, Хареф, батько Бет-Гадеру.</p>
<p>52 У Шовала, батька Кіріят-Єаріму, були ще сини: Гарое, Хаці, Менухот.</p>
<p>53 Родини Кіріят-Єаріму були: їтрії, путії, шуматії та мішраї. Від цих постали цараї та ештаолії.</p>
<p>54 Сини Салми: Бет-Легем і нетофії, Атрот-Бет-Йоав, хації, манахії і цорії.</p>
<p>55 Родини писарів, що жили в Ябеці: тіраї, шімаї і сухаї. Це кінії, що постали від Хаммата, родоначальника дому Рехава. </p>

<h4>І ХРОНІКА 3 <span class="prim_h6"> Нащадки Давида</span></h4>
<p>1 Ось сини Давида, що народились у нього в Хевроні: первородний Амнон від Ахіноами єзреелки; другий - Кілеав від Авігайли, кармелійки;</p>
<p>2 третій - Авесалом, син Маахи, дочки Талмая, гешурського царя; четвертий - Адонія, син Хаггіти;</p>
<p>3 п'ятий - Шефатія від Авітали; шостий - Ітреам від Егли, його жінки.</p>
<p>4 Шестеро народились у нього в Хевроні; царював він там 7 років і 6 місяців, а 33 роки царював у Єрусалимі.</p>
<p>5 А оці народились у нього в Єрусалимі: Шімеа, Шовав, Натан і Соломон, четверо від Ветсавії, дочки Аммієла;</p>
<p>6 Ївхар, Елішуа, Еліфелет, </p>
<p>7 Ногаг, Нефег, Яфія, </p>
<p>8 Елішама, Веліяда й Еліфелет - дев'ятеро.</p>
<p>9 Оце всі Давидові сини, окрім синів від наложниць. Тамар була їхня сестра. </p>
<p>10 Син Соломона: Ровоам; син цього - Авія, син цього - Аса, син цього - Йосафат, </p>
<p>11 син цього - Йорам, син цього - Ахазія, син цього - Йоас, </p>
<p>12 син цього - Амасія, син цього - Азарія, син цього - Йотан, </p>
<p>13 син цього - Ахаз, син цього - Єзекія, син цього - Манассія, </p>
<p>14 син цього - Амон, син цього - Йосія. </p>
<p>15 Сини Йосії: первородний Йоханан, другий Йоаким, третій Седекія, четвертий Шаллум. </p>
<p>16 Сини Йоакима: Єхонія його син, Седекія - син цього. </p>
<p>17 Сини Єхонії в'язня: Шелтієл його син, </p>
<p>18 Малкірам, Педая, Шенацар, Єкамія, Гошама та Недавія. </p>
<p>19 Сини Педаї: Зоровавел та Шімеї. Сини Зоровавела: Мешуллам та Хананія, і Шеломіт, сестра їхня. </p>
<p>20 Сини Мешуллама: Хашува, Огел, Берехія, Яхсадія, Юшав-Хесед - п'ятеро. </p>
<p>21 Сини Хананії: Пелатія та Ісая його син; Рефая його син; Арнан його син; Овдія його син; Шеханія його син.</p>
<p>22 Син Шеханіі: Шемая. Сини Шемаї: Хаттуш, Їгал, Барія, Неарія, Сафат - шестеро. </p>
<p>23 Сини Неарії: Еліоенай, Єзекія та Азрікам - троє. </p>
<p>24 Сини Еліоеная: Годавія, Еліяшів, Пелая, Аккув, Йоханан, Делая та Анані - семеро.</p>

<h4>І ХРОНІКА 4 <span class="prim_h6"> Родовід Юди 1-23; покоління Симеона 24-43</span></h4>
<p>1 Сини Юди: Перец, Хецрон, Кармі, Хур та Шовал. </p>
<p>2 Рая, син Шовала, породив Яхата, а Яхат породив Ахумая та Лагада. Це родина цуреатіїв. </p>
<p>3 А ось сини Хура, Етамового батька: Єзреел, Ішма та Їдбаш, а сестра їхня була на ім'я Гацлелпоні; </p>
<p>4 Пенуел, батько Гедора, та Езер, батько Хуша. Оце сини Хура, первородного Ефрати, батька Бет-Легема. </p>
<p>5 В Ашхура, батька Текоа, було дві жінки: Хема та Наара.</p>
<p>6 Наара породила йому: Ахузама, Хефера, Темні та Ахаштарі. Це сини Наари. </p>
<p>7 Сини ж Хели: Церет, Цохар, Етнан і Коц.</p>
<p>8 Коц породив Анува, Цовеву, родини Ахархела, сина Гарума.</p>
<p>9 Ябец був поважаний більше від своїх братів. Мати його дала йому ім'я Ябец, кажучи: “Я породила його в муках.”</p>
<p>10 Ябец візвав до Бога Ізраїля: “Коли б ти мене благословив та розпросторив мої межі, коли б рука твоя була зо мною й ти оборонив би мене від напасти, щоб я не бідував!” І Бог послав, чого він просив. </p>
<p>11 Келув, брат Шухи породив Махіра, що був батьком Ештона.</p>
<p>12 Ештон породив Бет-Рафу, Пасеаха, Техінну, батька Ір-Нахаша. Це були мужі Рехи.</p>
<p>13 Сини Кеназа: Отнієл та Сарая. Сини ж Отнієла: Хатат і Меонотай.</p>
<p>14 Меонотай породив Офру, а Сарая породив Йоава, родоначальника долини Ремісників, бо вони були ремісники.</p>
<p>15 Сини Калева, сина Єфунне: Ір, Ела та Наам. Син Ели був Кеназ. </p>
<p>16 Сини Єгаллела: Зіф, Зіфа, Тірія та Азарел.</p>
<p>17 Сини Езри: Єтер, Меред, Ефер та Ялон. Єтер породив Марію, Шаммая, Ішбаха, батька Ештемоа.</p>
<p>18 Жінка його, юдейка, породила Єреда, батька Гедора, Хевера, батька Сохо, і Єкутієла, батька Заноаха. Це сини Бітії, дочки фараона, яку взяв Меред. </p>
<p>19 Сини жінки Годії, сестри Нахама, батька Кеїли: Симеон, Гармі та Ештемоа, маахій. </p>
<p>20 Сини Симеона: Амнон, Рінна, Бен-Ханан та Тілон. Син Їші: Зохет і Бен-Зохет.</p>
<p>21 Сини Шели, сина Юди: Ер, батько Лехи, Лаади, батько Мареш та родин, що виробляють вісон у Бет-Ашбеа;</p>
<p>22 Йокім та люди з Козеби, Йоас, Сараф, що панували над Моавом, а потім повернулись у Вифлеєм, але це давні події.</p>
<p>23 То були ганчарі та мешканці Нетаїму й Гедери. Вони, бувши в царя на ророті, жили там. </p>
<p>24 Сини Симеона: Немуел, Ямін, Яріб, Зерах та Саул;</p>
<p>25 Шаллум його син; Мівсам його син; Мішма його син;</p>
<p>26 Сини ж Мішми: Хамуел його син; Заккур його син; Шімеї його син.</p>
<p>27 У Шімеї було 16 синів та 6 дочок; а в його братів було небагато синів, і всі їхні родини не були такі численні, як сини Юди.</p>
<p>28 Вони жили в Версавії, Моладі, Хацар-Шуалі,</p>
<p>29. Білзі, Ецемі, Толаді,</p>
<p>30 Бетуелі, Хормі, Ціклазі, </p>
<p>31 у Бет-Маркавоті, Хацар-Сусімі, Бет-Біреї та в Шаараїмі. Це були їхні міста, поки царював Давид,</p>
<p>32 з їхніми селищами: Етам, Аїн, Ріммон, Тохен та Ашан - 5 міст.</p>
<p>33 Усі їхні селища були навколо цих міст аж до Ваалу. Це були. їхні оселі; в них були свої родовідні сувої-списки.</p>
<p>34 Мешовав, Ямлех, Йоса, син Амасії,</p>
<p>35 Йоіл, Єгу, син Йошівії, сина Сераї, сина Азієла,</p>
<p>36 Еліоенай, Якова, Ішухая, Асая, Адієл, Єсімієл, Беная,</p>
<p>37 Зіза, син Шіфеї, сина Аллона, сина Єдаї, сина Шімрі, сина Шемаї.</p>
<p>38 Ці, так як були наведені за іменами, були князями над своїми родинами, і доми їхніх батьків сильно розрослися. </p>
<p>39 Вони доходили аж до Герари на схід долини, щоб знайти випаси для своїх черед,</p>
<p>40 і знайшли там тучні та добрі пасовиська й широку, спокійну та безпечну землю. Колись там жили сини Хама.</p>
<p>41 Прийшли оці, записані за іменами, за часів Єзекії, юдейського царя, і знищили їхні шатра й меоніїв, що там перебували, і обрекли їх на анатему аж по цей день, і оселились на їхньому місці, бо там були пасовиська для їхніх черед.</p>
<p>42 Деякі з них, із синів Симеона, подались на Сеїр-гору - 500 чоловік. На чолі в них були: Пелатія, Неарія, Рефая та Узієл, син Їші.</p>
<p>43 Вони повбивали решту амалекитян, що були врятувались, і осілись там аж по цей день.</p>

<h4>І ХРОНІКА 5 <span class="prim_h6"> Сини Рувима 1-10; сини Гада 11-17; східньо-йорданські племена у війні 18-22; півкоління Манассії 23-26; походження архиєрея Єгоцадака 27-41</span></h4>
<p>1 Сини Рувима, первородного Ізраїля, - бо він був справжній первісток, але що осквернив ложе свого батька, то його первородство було віддане синам Йосифа, сина Ізраїля. Одначе Йосиф не був внесений у родовідні списки як первородний, </p>
<p>2 бо Юда був найпотужніший між своїми братами і з нього вийшов князь, хоч первородство й належало Йосифові. </p>
<p>3 Сини Рувима, первородного Ізраїля: Енох, Паллу, Хецрон та Кармі. </p>
<p>4 Сини Йоіла: Шемая його син, Гог його син, Шімеї його син, </p>
<p>5 Міха його син, Реая його син, Ваал його син, </p>
<p>6 Беера його син, що його забрав у неволю Тіглатпілесар, асирійський цар; він був князем рувимлян. </p>
<p>7 Брати його, за їхніми родинами, так як внесено їх у списки за їхніми родами, були: перший Єїел, потім Захарія, </p>
<p>8 Бела, син Азаза, сина Шеми, сина Йоіла. Він жив у Ароері аж до Нево та Ваал-Меону; </p>
<p>9 а на схід жив він аж до входу в пустиню, що тягнеться від ріки Ефрату, бо череди їхні були дуже великі в Гілеад-краю. </p>
<p>10 За часів Саула вони воювалися з агарянами, що й загинули від їхніх рук, і ті почали жити в їхніх шатрах здовж усієї східньої смуги Гілеаду. </p>
<p>11 Сини ж Гада жили навпроти них у Башан-краю аж до Салхи.</p>
<p>12 Йоіл був перший, Шафам другий, потім Янай та Шафат у Башані. </p>
<p>13 Брати їхні за їхніми батьківськими родинами були: Михаїл, Мешуллам, Шева, Йорай, Якан, Зія та Евер - семеро. </p>
<p>14 Ось сини Авіхаїла, сини Хурі, сина Яроаха, сина Гілеада, сина Михаїла, сина Єшішая, сина Яхдо, сина Буза. </p>
<p>15 Ахі, син Авдієла, сина Гуні, був головою їхніх батьківських родин. </p>
<p>16 Вони жили в Гілеаді, в Башані, та у всіх залежних від нього містах, а й по всіх пасовиськах Шарону аж до кінця їх. </p>
<p>17 Усі вони були внесені в родовідні списки за часів Йотама, юдейського царя, і за часів Єровоама, ізраїльського царя. </p>
<p>18 Синів Рувима, Гада й половину коліна Манассії було 44 760 хоробрих мужів, що носили щит і меч та напинали лука й були вправні до війни й могли виступити до битви. </p>
<p>19 Вони воювалися з агарянами, Єтуром, Нафішем і Нодавом. </p>
<p>20 Їм дана була допомога проти них, і агаряни й усі, що були з ними, були видані їм у руки, бо ті в бою візвали до Господа, й він почув їх за те, що на нього вповали. </p>
<p>21 Вони зайняли їхні череди: 50 000 верблюдів, 250 000 овець, 2 000 ослів та 100 000 душ людей. </p>
<p>22 Багато бо попадало вбитих, тим, що війна була від Бога. Вони жили на їхньому місці аж до переселення.</p>
<p>23 Сини половини коліна Манассії жили в краю, що простягався від Башану до Ваал-Хермону, до Сеніру й до гори Хермону. Їх було багато. </p>
<p>24 Ось голови їхніх батьківських домів: Ефер, Їші, Елієл, Асрієл, Єремія, Годая та Яхдієл, витязі хоробрі, мужі значні, голови всіх батьківських домів. </p>
<p>25 Але вони були невірні Богові своїх батьків і заходилися блудити за богами народів тієї землі, яких Бог знищив перед їхніми очима, </p>
<p>26 і тоді Бог Ізраїля збудив дух Пула, асирійського царя, та дух Тіглатпілесара, асирійського царя, що виселив рувимлян, гадіїв та половину коліна Манассії й привів їх у Халах, Хавор, Гару й над ріку Гозан, де вони й по цей день. </p>
<p>27 Сини ж Леві: Гершон, Кегат і Мерарі. </p>
<p>28 Сини Кегата: Амрам, Іцгар, Хеврон та Узієл. </p>
<p>29. А діти Амрама: Арон, Мойсей та Марія. Сини ж Арона: Надав, Авігу, Єлеазар та Ітамар. </p>
<p>30 Єлеазар породив Пінхаса, Пінхас породив Авішуа,</p>
<p>31 Авішуа породив Буккі, Буккі породив Уззі, </p>
<p>32 Уззі породив Зерахію, Зерахія породив Мерайота, </p>
<p>33 Мерайот породив Амарію, Амарія породив Ахітува,</p>
<p>34 Ахітув породив Цадока, Цадок породив Ахімаца, </p>
<p>35 Ахімац породив Азарію, Азарія породив Йоханана,</p>
<p>36 Йоханан породив Азарію, того, що був священиком у храмі, збудованому Соломоном у Єрусалимі. </p>
<p>37 Азарія породив Амарію, Амарія породив Ахітува, </p>
<p>38 Ахітув породив Цадока, Цадок породив Шаллума, </p>
<p>39 Шаллум породив Хілкію, Хілкія породив Азарію, </p>
<p>40 Азарія породив Сераю, Серая породив Єгоцадака; </p>
<p>41 Єгоцадак пішов на вигнання, коли Господь переселив Юду та Єрусалим рукою Навуходоносора. </p>

<h4>І ХРОНІКА 6 <span class="prim_h6"> Перелік левітів 1-15; родовід співаків у святині 16-32; завдання священиків та левітів 33-34; нащадки Арона 35-38; осідки левітів 39-66</span></h4>
<p>1 Сини Леві: Гершом, Кегат та Мерарі. </p>
<p>2 Ось імена синів Гершома: Лівні та Шімеї. </p>
<p>3 Сини Кегата: Амрам, Іцгар, Хеврон та Узієл.</p>
<p>4 Сини Мерарі: Махлі та Муші. Ось родини Леві за їхніми батьківськими домами:</p>
<p>5 у Гершома: Лівні його син, Яхат його син, Зімма його син,</p>
<p>6 Йоах його син, Іддо його син, Зерах його син, Ятрай його син.</p>
<p>7 Сини Кегата: Амінадав його син, Корах його син, Ассір його син,</p>
<p>8 Елкана його син, Евіясаф його син, Ассір його син,</p>
<p>9 Тахат його син, Урієл його син, Уззія його син, Саул його син. </p>
<p>10 Сини Елкани: Амасай та Ахімот. </p>
<p>11 Елкана його син, Цофай його син, Тоах його син, </p>
<p>12 Еліяв його син, Єрохам його син, Елкана його син, Самуїл його син. </p>
<p>13 Сини Самуїла: первородний Йоіл, другий Авія.</p>
<p>14 Сини Мерарі: Махлі, Лівні його син, Шімеї його син, Уззія його син,</p>
<p>15 Шіма його син, Хаггія його син, Асая його син.</p>
<p>16 Ось ті, що Давид настановив, щоб управляли співом у Господнім храмі від часу, як ковчег знайшов стале місце. </p>
<p>17 Вони служили співцями перед житлом намету зборів, поки Соломон не збудував Господнього храму в Єрусалимі. Вони ставали на свою службу за приписаним їм порядком.</p>
<p>18 Ось ті, що ставали зо своїми синами: з синів Кегата: Геман-співець, син Йоіла, сина Самуїла,</p>
<p>19 сина Елкани, сина Єрохама, сина Елієла, сина Тоаха,</p>
<p>20 сина Цуфа, сина Елкани, сина Махата, сина Амасая,</p>
<p>21 сина Елкани, сина Йоіла, сина Азарії, сина Зефанії, </p>
<p>22 сина Тахата, сина Ассіра, сина Евіясафа, сина Кораха, </p>
<p>23 сина Іцгара, сина Кегата, сина Леві, сина Ізраїля. </p>
<p>24 Брат його Асаф, що стояв праворуч від нього, - Асаф, син Берехії, сина Шіми,</p>
<p>25 сина Михаїла, сина Масеї, сина Малкії, </p>
<p>26 сина Етні, сина Зераха, сина Адаї, </p>
<p>27 сина Етана, сина Зімми, сина Шімеї,</p>
<p>28 сина Яхата, сина Гершома, сина Леві.</p>
<p>29. Сини Мерарі, їхні брати, що стояли ліворуч від нього: Етан, син Куші, сина Авді, сина Маллуха,</p>
<p>30 сина Хашавії, сина Амасії, сина Хілкії, </p>
<p>31 сина Амзі, сина Бані, сина Шемера, </p>
<p>32 сина Махлі, сина Мушші, сина Мерарі, сина Леві. </p>
<p>33 Брати їхні, левіти, були призначені до всяких послуг при наметі Божого дому. </p>
<p>34 Арон же та сини його палили на жертовнику всепалення й на кадильному жертовнику, виконуючи всяку службу в святому святих та справляючи покуту за Ізраїля згідно з усім, що наказав Мойсей, слуга Божий. </p>
<p>35 Ось сини Арона: Єлеазар його син, Пінхас його син, Авішуа його син, </p>
<p>36 Буккі його син, Уззі його син, Зерахія його син; </p>
<p>37 Мерайот його син, Амарія його син, Ахітув його син, </p>
<p>38 Цадок його син, Ахімац його син. </p>
<p>39 А ось їхні житла за їхніми оселями в їхніх границях: синам Арона, родині кегатіїв, на яких випав перший жереб,</p>
<p>40 дали Хеврон, у краю Юди, з пасовиськами навколо нього; </p>
<p>41 а поля цього міста й його села дали Калевові, синові Єфунне. </p>
<p>42 Синам Арона дали ще охоронні міста Хеврон та Лівну з їхніми пасовиськами, Яттір та Ештемоа з їхніми пасовиськами, </p>
<p>43 Хілез із його пасовиськами та Девір з його пасовиськами, </p>
<p>44 Ашан з його пасовиськами та Бет-Шемеш з його пасовиськами. </p>
<p>45 А від коліна Веніямина: Геву з її пасовиськами, Алемет з його пасовиськами, Анатот з його пасовиськами. Усього було в них 13 міст з їхніми пасовиськами. </p>
<p>46 Решті синів Кегата дали за жеребом, за їхніми родинами, 10 міст коліна Ефраїма, коліна Дана й половини коліна Манассії. </p>
<p>47 Синам Гершома, за їхніми родинами, 13 міст від коліна Іссахара, коліна Ашера, коліна Нафталі й коліна Манассії в Башані. </p>
<p>48 Синам Мерарі, за їхніми родинами, за жеребом 12 міст від коліна Рувима, коліна Гада й коліна Завулона. </p>
<p>49 Левітам дали сини Ізраїля міста з їхніми пасовиськами. </p>
<p>50 Вони дали за жеребом від коліна синів Юди, від коліна синів Симеона й від коліна синів Веніямина згадані міста, які назвали своїм ім'ям. </p>
<p>51 Щодо родин синів Кегата, то їм дано в наділ міста від коліна Ефраїма. </p>
<p>52 Дали їм охоронне місто Сихем з його пасовиськами на Ефраїм-горі та Гезер з його пасовиськами, </p>
<p>53 Йокмеам з його пасовиськами та Бет-Хорон з його пасовиськами, </p>
<p>54 Аялон з його пасовиськами та Гат-Ріммон з його пасовиськами; </p>
<p>55 і від половини коліна Манассії Таанах з його пасовиськами, Білеам з його пасовиськами - для родин інших синів Кегата. </p>
<p>56 Синам Гершома, за їхніми родинами, від половини коліна Манассії дали Голан у Башані з його пасовиськами та Аштарот з його пасовиськами;</p>
<p>57 від коліна Іссахара Кадеш з його пасовиськами, Даврат з його пасовиськами, </p>
<p>58 Рамот з його пасовиськами й Анем з його пасовиськами; </p>
<p>59 від коліна Ашера Мішал з його пасовиськами, Авдон з його пасовиськами, </p>
<p>60 Хукок з його пасовиськами та Рехов з його пасовиськами; </p>
<p>61 від коліна Нафталі Кадеш у Галилеї з його пасовиськами, Хаммон з його пасовиськами та Кіріятаїм з його пасовиськами. </p>
<p>62 Для решти синів Мерарі, від коліна Завулона, Ріммон з його пасовиськами та Тавор з його пасовиськами.</p>
<p>63 А по той бік Йордану, навпроти Єрихону, на схід від Йордану, від коліна Рувима дали: Бецер у пустині з його пасовиськами, Ягцу з його пасовиськами, </p>
<p>64 Кедомот з його пасовиськами та Мефаат з його пасовиськами;</p>
<p>65 від коліна Гада Рамот з його пасовиськами, Маханаїм з його пасовиськами, </p>
<p>66 Хешбон з його пасовиськами та Язер з його пасовиськами.</p>

<h4>І ХРОНІКА 7 <span class="prim_h6"> Сини Іссахара-Ісаака 1-5; Веніямина 6-12; Нафталі 13; Манассії 14-19; Ефраїма 20-29; Ашера 30-40</span></h4>
<p>1 Сини Іссахара: Тола, Пуа, Яшув та Шімрон - четверо.</p>
<p>2 Сини Толи: Уззі, Рефая, Єрієл, Яхмай, Ївсам та Самуїл, голови батьківських родин Толи, хоробрі вояки в своїх родах. Числом було їх за часів Давида 22 600.</p>
<p>3 Син Уззі: Ізрахія. Сини ж Ізрахії: Михаїл, Овдія, Йоіл, Їшія. Всі вони 5 були головами. </p>
<p>4 В них було за їхніми родовідними списками, за їхніми батьківськими домами, готового до бою війська 36 000, бо в них було багато жінок та синів.</p>
<p>5 Отже, їхніх братів, за всіма родинами Іссахара, хоробрих вояків, занесених у родовідні списки, було всього 87 000. </p>
<p>6 А й у Веніямина було троє синів: Бела, Бехер та Єдіаел.</p>
<p>7 Сини Бели: Ецбон, Уззі, Узієл, Єрімот та Ірі - 5, голови своїх батьківських домів, хоробрі вояки. В їхніх родовідних списках 22 034 було внесено їх.</p>
<p>8 Сини Бехера: Зміра, Йоас, Еліезер, Еліоенай, Омрі, Єрімот, Авія, Анатот та Алемет: усі вони сини Бехера. </p>
<p>9 В їхніх родовідних списках, за їхніми родами, за головами їхніх батьківських домів було 20 200 хоробрих вояків. </p>
<p>10 Син Єдіаела: Білган. Сини ж Білгана: Єуш, Веніямин, Єгуд, Ханаана, Зетан, Таршіш і Ахішахар.</p>
<p>11 Усі ці були сини Єдіаела, за головами батьківських домів, хоробрі вояки, - 17 200, готові виступити військом до бою.</p>
<p>12 І Шуппім і Хуппім, сини Іра. А Хушім син, Ахера.</p>
<p>13 Сини Нафталі: Яхціел, Гуні, Єцер, Шаллум; це сини Білги.</p>
<p>14 Сини Манассії: Асрієл, що його породила наложниця арамійка; вона ж породила й Махіра, батька Гілеада.</p>
<p>15 Гілеад узяв жінку для Хуппіма й для Шуппіма, а жінка його звалась Мааха, сестра ж його була на ім'я Гаммолехет, а брат - Целофхад. У Целофхада були дочки.</p>
<p>16 Мааха, жінка Гілеада, породила сина й дала йому ім'я Переш, а ім'я братові його Шереш. Сини його: Улам та Рекем.</p>
<p>17 Сини Улама: Бедан. Оце сини Гілеада, сина Махіра, сина Манассії.</p>
<p>18 Сестра його Гаммолехет породила Ішгода, Авієзера та Махлу.</p>
<p>19 Сини Шеміди були: Ахіян, Шехем, Лікхі та Аніям.</p>
<p>20 Сини Ефраїма: Шутелах, Беред його син, Тахат його син, Елада його син, Тахат його син,</p>
<p>21 Завад його син, Шутелах його син, Езер та Елад, що їх убили люди з Гату, які народились у цьому краї, бо ті зійшли були, щоб забрати в них череди.</p>
<p>22 Батько їхній Ефраїм довго сумував за ними, і брати його прийшли його розважати.</p>
<p>23 Потім увійшов до своєї жінки, і вона зачала й породила сина, а він дав йому ім'я Верія, бо нещастя спало на його господу.</p>
<p>24 Була ж у нього дочка Шеера. Вона збудувала Бет-Хорон нижчий та вищий та Узен-Шееру.</p>
<p>25 Рефах його син, Решеф і Телах його син, Тахан його син,</p>
<p>26 Ладан його син, Аммігуд його син, Елішама його син, </p>
<p>27 Нун його син, Ісус його син.</p>
<p>28 Посілості їхні та оселі були: Бетел і залежні від нього міста, а на схід - Нааран, на захід -Гезер і залежні від нього міста, і Сихем і залежні від нього міста до Айі і залежних від нього міст.</p>
<p>29. У руках синів Манассії були: Бет-Шеан і залежні від нього міста, Таанах і залежні від нього міста, Мегідо й залежні від нього міста, Дор і залежні від нього міста. У них жили сини Йосифа, сина Ізраїля. </p>
<p>30 Сини ж Ашера: Їмна, Їшва, Їшві, Верія та сестра їхня Серах.</p>
<p>31 Сини Верії: Хевер та Малкієл; цей був батько Берзаїта. </p>
<p>32 Хевер породив Яфлета, Шомера, Хотама та сестру їхню Шуа. </p>
<p>33 Сини Яфлета: Пасах, Бімгал та Ашват. Це сини Яфлета. </p>
<p>34 Сини Шемера, його брата: Рогега, Хувва та Арам.</p>
<p>35 Сини Хотама його брата: Цофах, Їмна, Шелеш та Амал. </p>
<p>36 Сини Цофаха: Суах, Харнефер, Шуал, Бері, Їмра, </p>
<p>37 Бецер, Год, Шамма, Шілша, Ітран та Беера. </p>
<p>38 Сини Єтера: Єфунне, Піспа та Ара. </p>
<p>39 Сини Улли: Арах, Ханієл та Ріція. </p>
<p>40 Усі ці сини Ашера, голови батьківських домів, добірні люди, хоробрі вояки, старші. Вони були внесені у військові списки, для війни, числом 26 000 чоловік.</p>

<h4>І ХРОНІКА 8 <span class="prim_h6"> Родовід Веніямина 1-28; нащадки Саула 29-40</span></h4>
<p>1 Веніямин породив Белу, свого первістка, другого Ашбела, третього Ахірама, </p>
<p>2 четвертого Ноху та п'ятого Раху. </p>
<p>3 У Бели були сини Аддар, Гера, Авігуд, </p>
<p>4 Авішуа, Нааман, Акоах, </p>
<p>5 Гера, Шефуфан та Хірам.</p>
<p>6 А ось сини Егуда: вони були голови батьківських домів тих, що жили в Геві; потім переселили їх у Манахат: </p>
<p>7 Нааман, Ахія та Гера; цей переселив їх; він породив Уззу та Ахігуда.</p>
<p>8 Шахараїм породив у Моав-краю синів після того, як відправив від себе Хушім та Баару, своїх жінок.</p>
<p>9 Він породив від Ходеші, своєї жінки: Йовава, Цівею, Мешу, Малкама,</p>
<p>10 Єуца, Сохію та Мірму; це його сини, голови батьківських родин.</p>
<p>11 Від Хушіми ж породив Авітува та Елпаала.</p>
<p>12 Сини Елпаала: Евер, Мішам та Шемед; цей збудував Оно та Лод із залежними від нього містами.</p>
<p>13 Потім Верія й Шема. Вони були голови батьківських домів тих, що жили в Аялоні. Вони вигнали мешканців з Гату. </p>
<p>14 Їхні брати були Шашак та Єрімот.</p>
<p>15 Зевадія, Арад, Едер,</p>
<p>16 Михаїл, Ішпа та Йоха були сини Верії.</p>
<p>17 Зевадія, Мешуллам, Хізкі, Хевер,</p>
<p>18 Їшмерай, Їзлія та Йовав були сини Елпаала.</p>
<p>19 Яким, Зіхрі, Завді,</p>
<p>20 Еліенай, Цілтай, Елієл,</p>
<p>21 Адая, Берая та Шімрат були сини Шімеї. </p>
<p>22 Їшпан, Евер, Еліел, </p>
<p>23 Авдон, Зіхрі, Ханан, </p>
<p>24 Хананія,. Елам, Антотія, </p>
<p>25 Іфдія та Пенуел були сини Шашака. </p>
<p>26 Шамшерай, Шехарія, Аталія, </p>
<p>27 Ярешія, Елія та Зіхрі були сини Єрохама. </p>
<p>28 Це -голови батьківських домів за їхніми родами; це були проводирі, - вони жили в Єрусалимі. </p>
<p>29. В Гівеокі жили Єїел, батько Гівеона, жінка його на ім'я Мааха; </p>
<p>30 його первісток Авдон, опісля Цур, Кіш, Ваал, Надав, </p>
<p>31 Гедор, Ахіо, Зехер та Міклот.</p>
<p>32 Міклот породив Шіму. І вони жили теж із своїми братами в Єрусалимі. </p>
<p>33 Нер породив Авнера; Кіш породив Саула; Саул породив Йонатана, Малкішуа, Авінадава та Ішбаала. </p>
<p>34 Син Йонатана - Мерібаал; Мерібаал породив Міху. </p>
<p>35 Сини Міхи: Пітон, Мелех, Тареа та Ахаз. </p>
<p>36 Ахаз породив Йоядду, Йоядда породив Алемета, Азмавета та Зімрі, Зімрі породив Моцу. </p>
<p>37 Моца породив Біну. Рефая його син, Елеаса його син, Ацел його син. </p>
<p>38 В Ацела було шестеро синів. Ось імена їхні: Азрікам, Бокру, Ізмаїл, Шеарія, Овдія та Ханан. Усі ці були сини Ацела. </p>
<p>39 Сини ж Ешека його брата: Улам, його первісток, другий Єуш, третій Еліфелет. </p>
<p>40 Сини Улама були хоробрі вояки, що стріляли з лука. Було в них багато синів та внуків - 150. Усі вони походили від синів Веніямина.</p>

<h4>І ХРОНІКА 9 <span class="prim_h6"> Мешканці Єрусалиму 1-34; родовід Саула 35-44</span></h4>
<p>1 Усі ізраїльтяни були записані в родовідні списки, записані в книзі ізраїльських та юдейських царів. Вони були переселені у Вавилон за свою невірність. </p>
<p>2 Першими мешканцями, що повернулися знову в свої посілості по всіх містах, були ізраїльтяни, священики, левіти та нетінеї. </p>
<p>3 В Єрусалимі жили деякі з синів Юди, деякі з синів Веніямина та деякі з синів Ефраїма й Манассії. </p>
<p>4 Із синів Юди: Утай син Амігуда, сина Омрі, сина Імрі, сина Бані, сина Переца, сина Юди.</p>
<p>5 з шілоніїв: Асая первісток і його сини.</p>
<p>6 Із синів Зераха: Єуел та його брати - 690 (усіх). </p>
<p>7 Із синів Веніямина: Саллу син Мешуллама, сина Годавії, сина Гасенуа; </p>
<p>8 Ївная син Єрохама, Ела син Уззі, сина Міхрі Мешуллам син Шефатії, сина Реуела, сина Ївнії,</p>
<p>9 і брати їхні за своїми родами - 956. Усі ці мужі були головами батьківських родин за домами своїх батьків. </p>
<p>10 Із священиків: Єдая, Йоарів, Яхін, </p>
<p>11 Азарія син Хілкії, сина Мешуллама, сина Цадока, сина Мерайота, сина Ахітува, старшого в Божому домі; </p>
<p>12 Адая син Єрохама, сина Пашхура, сина Малкії; Масай син Адієла, сина Яхзери, сина Мешуллама, сина Мешіллеміта, сина Іммера,</p>
<p>13 і їхні брати, голови батьківських домів - 1760, мужі пильні в ділі служби при Божому домі.</p>
<p>14 З левітів: Шемая син Хашува, сина Азрікама, сина Хашавії, з синів Мерарі;</p>
<p>15 Бакбакар, Хереш, Галал і Маттанія син Міхи, сина Зіхрі, сина Асафа;</p>
<p>16 Овдія син Шемаї, сина Галала, сина Єдутуна; Берехія син Аси, сина Елкани, що жив у селах нетофійських. </p>
<p>17 Воротарі: Шаллум, Аккув, Талмон та Ахіман. Брат їхній Шаллум був старший.</p>
<p>18 І досі вони при царських воротах, що на схід сонця. Вони були воротарями при таборі синів Леві.</p>
<p>19 Шаллум син Коре, сина Евіясафа, сина Кораха, та його брати з дому його батька, корахії, відбували службу сторожів при вході до намету, а батьки їхні були вартовими при вході до Господнього табору.</p>
<p>20 Пінхас, син Єлеазара, був колись старшим над ними. Нехай Господь буде з ним! </p>
<p>21 Захарія, син Мешелемії, був воротарем при вході в намет зборів. </p>
<p>22 Усіх їх вибраних воротарями при вході, було 212. Вони були записані в родовідні списки в своїх селах, їх настановив на їхніх посадах Давид та Самуїл Видющий.</p>
<p>23 Вони та їхні потомки були при дверях Господнього дому й дому-намету на сторожі. </p>
<p>24 По чотирьох боках були воротарі: на схід, на захід, на північ і на південь.</p>
<p>25 Брати їхні, що жили по селах, мали приходити до них час-від-часу на сім день,</p>
<p>26 бо ці 4 головні воротарі були постійно на посаді. Вони були левіти; вони були над кімнатами й над скарбами Божого дому.</p>
<p>27 Вони ночували навколо Божого дому, бо на їхньому обов'язкові лежав догляд, і вони мали щоранку відмикати двері. </p>
<p>28 Надто деяким з них був доручений службовий посуд, так що вони мали його лічити, коли клали назад і коли його виймали. </p>
<p>29. Інші ж з них були призначені до приладдя, до всього святого приладдя, до питльованої муки, вина, оливи, ладану та пахощів. </p>
<p>30 Деякі зо священицьких синів робили миро з пахощів. </p>
<p>31 Маттатії, що був з левітів, первісткові Шаллума корахія, було повірене те, що готувалось на пательнях. </p>
<p>32 Деяким з їхніх братів, синів Кегата, був доручений хліб появлення, що його мали готувати щосуботи. </p>
<p>33 А тепер співці, голови левітських батьківських домів; вони перебували в кімнатах, коли були вільні від служби, бо вони вдень і вночі мали пильнувати своє діло. </p>
<p>34 Це голови левітських батьківських домів, старші за своїми родами. Вони жили в Єрусалимі. </p>
<p>35 У Гівеоні жили: батько Гівеона Єїел, що його жінка мала ім'я Мааха, </p>
<p>36 його ж первородний син Авдон, потім Цур, Кіш, Ваал, Нер, Надав,</p>
<p>37 Гедор, Ахіо, Захарія та Міклот.</p>
<p>38 Міклот породив Шімеама. Вони жили теж у Єрусалимі вкупі зо своїми братами. </p>
<p>39 Нер породив Кіша, Кіш породив Саула, Саул породив Йонатана, Малкішуа, Авінадава й Ішбаала.</p>
<p>40 Син Йонатана: Мерібаал; Мерібаал породив Міху. </p>
<p>41 Сини Міхи: Пітон, Мелех, Тареа й Ахаз.</p>
<p>42 Ахаз породив Йоядду, Йоядда породив Алемета, Азмавета й Зімрі; Зімрі породив Моцу.</p>
<p>43 Моца зродив Біну; Рефая його син, Елеаса його син, Ацел його син.</p>
<p>44 В Ацела було шестеро синів. Ось імена їхні: Азрікам, Бокру, Ізмаїл, Шеарія, Овдія та Ханан. Це сини Ацела.</p>

<h4>І ХРОНІКА 10 <span class="prim_h6"> Кінець Саула 1-7; знеславлення та поховання Саула 8-14</span></h4>
<p>1 Філістимляни воювалися з Ізраїлем, і ізраїльтяни втекли від філістимлян і впали, побиті на горі Гілбоа. </p>
<p>2 Та філістимляни налягли на Саула й на його синів і вбили Йонатана, Авінадава та Малкішуа, синів Саула.</p>
<p>3 Битва лютувала проти Саула. Лучники настигли його, й він вельми злякавсь їх.</p>
<p>4 Тоді Саул сказав до свого зброєноші: “Витягни свого меча й заколи мене ним, щоб не прийшли оті необрізані та й не знущались надо мною.” Але зброєноша не хотів, бо дуже наполохався. Тоді Саул узяв меча й настромивсь на нього.</p>
<p>5 Зброєноша, побачивши, що Саул помер, настромився й сам на меч і помер.</p>
<p>6 Так помер Саул і три сини його, й увесь його дім вимер разом з ним. </p>
<p>7 Як же побачили ізраїльські люди, які були в долині, що військо втекло й що Саул та його сини загинули, - покинули свої міста й порозбігались, а тоді прийшли філістимляни й оселились у них. </p>
<p>8 Наступного дня прийшли філістимляни обдирати побитих і знайшли Саула та його синів мертвими на горі Гілбоа. </p>
<p>9 Облупили вони його, взяли його голову та зброю й послали скрізь по Філістимлянському краю, щоб дати радісну вість своїм кумирам та народові. </p>
<p>10 Вони склали його зброю в капищі свого бога, а череп його повісили в храмі Дагона.</p>
<p>11 Як же довідались мешканці Явешу Гілеадського про все, що філістимляни зробили з Саулом, </p>
<p>12 рушили хоробрі всі люди, взяли тіло Саула й тіла його синів, принесли їх у Явеш і поховали їхні кості під дубом у Явеші, і постили сім день.</p>
<p>13 Так помер Саул за свою невірність, якою провинився перед Господом, за те, що не пильнував Гослоднього слова, за те, що питав у чарівниці поради </p>
<p>14 та за те, що не питав її у Господа. Тим він і погубив його, а царство передав Давидові, синові Єссея.</p>

<h4>І ХРОНІКА 11 <span class="prim_h6"> Давид царем Ізраїля 1-3; Єрусалим 4-9; старшини Давидові 10-14; відвага трьох 15-19; інші витязі 20-47</span></h4>
<p>1 Тоді ізраїльтяни зібрались усім гуртом у Давида в Хевроні й промовили: “Ось ми, твоя кість і твоє тіло. </p>
<p>2 І вчора й позавчора, коли Саул був царем, ти виводив Ізраїля в поле й приводив додому, і Господь, Бог твій, сказав тобі: Ти будеш пасти народ мій Ізраїля, ти будеш князем над моїм народом Ізраїлем.” </p>
<p>3 Всі старші Ізраїля прийшли до царя в Хеврон, і Давид уклав з ними союз перед Господом у Хевроні, й вони помазали Давида царем над Ізраїлем, за Господнім словом, переказаним через Самуїла.</p>
<p>4 І двигнувся Давид і ввесь Ізраїль на Єрусалим, тобто на Євус, бо були євусії мешканцями того краю.</p>
<p>5 Мешканці Євусу сказали Давидові: “Не ввійдеш ти сюди!” Але Давид здобув таки твердиню Сіон, тобто Давидгород. </p>
<p>6 Давид сказав: “Хто першим розіб'є євусіїв, той буде головою й князем.” І видерся першим Йоав, син Церуї, і став головою. </p>
<p>7 Давид жив у тій твердині, тим і назвали її Давидгородом. </p>
<p>8 Він збудував місто навколо від Мілло до огорожі, а Йоав відновив решту міста. </p>
<p>9 Давид убивався все більше й більше в силу, і Господь сил був з ним. </p>
<p>10 Ось старшини вояків, що були в Давида, які разом з Ізраїлем вельми допомагали йому в його царстві, щоб настановити його царем, за Господнім словом, над Ізраїлем. </p>
<p>11 Ось імена вояків-витязів, що були в Давида: Їшбаал Гахмоній, голова над тридцятьма; він підняв свій спис на 300 чоловік і поранив їх на смерть за одним разом.</p>
<p>12 За ним Єлеазар син Додо, Ахохія, один з трьох вояків. </p>
<p>13 Він був з Давидом у Пас-Даммімі, куди філістимляни зібрались були на війну. Там була частка поля, засіяна ячменем. Як же народ утікав від філістимлян, </p>
<p>14 той став посеред поля, захистив його й розбив філістимлян. Так дав Господь велику перемогу. </p>
<p>15 Одного разу троє з головних тридцятьох вояків зійшли наниз до Давида на скелю коло Адуллам-печери, коли філістимлянський табір розташувався був у Рефаїм-долині. </p>
<p>16 Давид тоді перебував у твердині, а філістимлянська залога стояла на той час у Вифлеємі. </p>
<p>17 Давидові схотілось дуже пити й він сказав: “Хто дав би мені напитись води з криниці, що у Вифлеємі коло воріт?” </p>
<p>18 Тоді ці троє прорвались через філістимлянський табір і черпнули води з криниці, що у Вифлеємі коло воріт; взяли вони її й принесли Давидові. Але Давид не схотів її пити; він вилив її в жертву на честь Господа</p>
<p>19 і сказав: “Борони мене, Боже, щоб я це зробив! Чи стану ж пити кров цих сміливців, що важили своїм життям? Ціною бо свого життя вони принесли її.” І не схотів її пити. От що зробили оті три вояки! </p>
<p>20 Авішай, брат Йоава, був головою над тридцятьма. Він підняв свій спис на 300 чоловік і поранив їх на смерть. Він був славним між: трьома.</p>
<p>21 З цих 30 його подвійно поважано, і був він їхнім ватажком, але тим трьом не був рівня. </p>
<p>22 Далі Беная, син Єгояди, син сміливого чоловіка, великого ділами, з Кавцелу. Він побив двох синів Арієла з Моаву; це він одного дня, як випав сніг, зійшов у яму й убив лева.</p>
<p>23 Він же убив єгиптянина, чоловіка п'ять ліктів на зріст; в єгиптянина був у руці спис, мов навій ткацький, а той зійшов до нього з палицею і, вирвавши списа з руки єгиптянина, вбив його таки його списом. </p>
<p>24 Отаке вчинив Беная, син Єгояди; він був славний між 30 вояками-витязями. </p>
<p>25 Його поважано більше, ніж 30-ох, але тим трьом він не був рівня. Давид поставив його на чолі своєї особистої охорони. </p>
<p>26 Хоробрі вояки: Азаел брат Йоава, Елханан син Додо з Вифлеєму, </p>
<p>27 Шаммот з Хароду, Хелец із Бет-Пелету, </p>
<p>28 Іра син Ікеша з Текса, Авієзер з Анатоту, </p>
<p>29. Сібхай з Хуші, Цалмон з Ахоху, </p>
<p>30 Маграй з Нетофи, Хелед син Боани з Нетофи, </p>
<p>31 Ітай син Рівая з Гівеа Веніямина, Беная з Піратону, </p>
<p>32 Хурай з Нахле-Гаашу, Авієл з Арави, </p>
<p>33 Азмавет з Бахуріму, Еліяхба з Шаалвону, </p>
<p>34 Яшен з Гуні, Йонатан син Шаге з Гарару,</p>
<p>35 Ахіям син Сахара з Гарару, Еліфал син Ура, </p>
<p>36 Хефер з Мехери, Ахія з Пелону, </p>
<p>37 Хецро з Кармелю, Наарай син Азбая, </p>
<p>38 Йоіл брат Натана, Мівхар син Гагрі,</p>
<p>39 Целек з Аммону, Нахрай з Берету, зброєноша Йоава сина Церуї; </p>
<p>40 Іра з Їтра, Гарев з Їтра.</p>
<p>41 Урія хеттит, Завад син Ахалая, </p>
<p>42 Адіна син Шізи рувимлянина, голови рувимлян, а з ними тридцять; </p>
<p>43 Ханан син Маахи, Йосафат з Матану, </p>
<p>44 Уззія з Аштароту, Шама та Єїел сини Хатама з Ароеру, </p>
<p>45 Єдіаел син Шімрі та Йоха його брат із Тіцу, </p>
<p>46 Елієл з Махвіму, Єрівай і Йошая сини Елнаама та Їтми з Моаву, </p>
<p>47 Елієл, Овид, Ясієл з Мецовії.</p>

<h4>І ХРОНІКА 12 <span class="prim_h6"> Інші прибічники Давида 1-23; вояки при сходженні Давида на престіл 24-41</span></h4>
<p>1 Ось ті, що прийшли до Давида в Ціклаг, де він ще мусів був ховатись від Саула, сина Кіша. Вони були з тих вояків, що допомагали йому на війні.</p>
<p>2 То були лучники; правою й лівою рукою кидали каміння й стріляли з лука; вони були з одноплемінників Саула, з веніяминян: </p>
<p>3 головний був Ахієзер; по ньому Йоас син Шемаа з Гівеа; Єзієл та Пелет сини Азмавета; Бераха та Єгу з Анатоту; </p>
<p>4 Ішмая з Гівеа, відважний з-поміж тридцятьох і над тридцятьма; </p>
<p>5 Єремія, Яхзіел, Йоханан, Йозавад з Гедери; </p>
<p>6 Елузай, Єрімот, Беалія, Шемарія та Шефатія з Харуфу; </p>
<p>7 Елкана, Їшія, Азарел, Йоезер та Йошовам, корахії; </p>
<p>8 Йоела та Завадія сини Єрохама з Гедору. </p>
<p>9 З гадіїв перейшли до Давида у сховище в пустині відважні вояки, мужі, здатні до бою, озброєні щитом та списом, з виду, як леви, прудкі, як газелі на горах. </p>
<p>10 Перший Езер, другий Овдія, третій Еліяв; </p>
<p>11 четвертий Мішманна, п'ятий Єремія, </p>
<p>12 шостий Аттай, сьомий Елієл, </p>
<p>13 восьмий Йоханан, дев'ятий Елзавад, </p>
<p>14 десятий Єремія, одинадцятий Махбанай.</p>
<p>15 Оці з синів Гада були начальниками над військом; один з них, якщо малий, то орудував сотнею; а як великий, то тисячею. </p>
<p>16 То вони переправились через Йордан першого місяця, саме коли він затоплює береги, і порозганяли усіх, що жили по долинах на схід і на захід. </p>
<p>17 Із синів Веніямина та Юди прийшли також деякі у сховок до Давида. </p>
<p>18 Давид вийшов їм назустріч і мовив до них, кажучи: “Коли ви з миром прийшли до мене, щоб мені допомагати, то моє серце буде одне з вашим; коли ж на те, щоб видати мене моїм ворогам, хоч мої руки й чисті від несправедливости, - то нехай Бог батьків наших вгляне й розсудить!” </p>
<p>19 Тоді зійшов дух на Амасая, що був головою над тридцятьма: “Твої ми, Давиде! З тобою, сину Єссея! Мир тобі, мир! Мир тим, що тобі допомагають, бо тобі допомагає Бог твій.” Давид прийняв їх і поставив на чолі відділу. </p>
<p>20 З манассіян деякі теж перейшли до Давида, тоді як він ішов з філістимлянами на війну проти Саула, але не допомагав їм, бо філістимлянські князі, порадившись, відіслали його, кажучи: “Як він пристане до свого пана Саула, то це впаде на наші голови.” </p>
<p>21 А як він повернувся в Ціклаг, тоді пристали до нього з манассіян: Аднах, Йозавад, Єдіаел, Михаїл, Йозавад, Елігу та Цілтай, тисячники в манассіян. </p>
<p>22 Вони допомогли Давидові проти ватаг; бо всі вони були хоробрі вояки й стали потім начальниками у війську. </p>
<p>23 Так день-у-день приходили до Давида на допомогу, аж його військо стало великим, як військо Боже. </p>
<p>24 Ось число військових відділів, озброєних до битви, що прийшли були до Давида в Хеврон, щоб передати йому царство Саула, за Господнім словом. </p>
<p>25 Із синів Юди, що носили щит та спис, було 6 800 готових до війни.</p>
<p>26 Із синів Симеона, 7 100 відважних у битві вояків. </p>
<p>27 Із синів Леві - 4 600 (усіх). </p>
<p>28 І Єгояда, князь дому Арона, та 3 700 із ним, </p>
<p>29 і Цадок сміливий юнак, і дім його батька - 22 начальники.</p>
<p>30 Із синів Веніямина, родичів Саула - 3 000; але ще до того часу більшість із них були вірно віддані домові Саула. </p>
<p>31 Із синів Ефраїма - 20 800 хоробрих вояків, славних мужів у їхніх батьківських домах. </p>
<p>32 Із половини коліна Манассії - 18 000, що були призначені поіменно, щоб прийшли настановити Давида царем. </p>
<p>33 Із синів Іссахара, що вміли вгадати час і знали, що (й коли) мав чинити Ізраїль - 200 начальників, а всі брати їхні слухали їхніх наказів. </p>
<p>34 З коліна Завулона, готових виступити до бою, озброєних до битви всякою військовою зброєю - 50 000, що однодушно вишиковувались у бойові лави. </p>
<p>35 З коліна Нафталі - 1 000 начальників, а з ними 37 000 із щитами та списами. </p>
<p>36 З коліна Дана - 28 600 готових до війни. </p>
<p>37 З коліна Ашера - 40 000 готових виступити на війну й озброєних до бою. </p>
<p>38 А з-за Йордану, з коліна Рувима, з коліна Гада й з половини коліна Манассії - 120 000, з усякою військовою зброєю. </p>
<p>39 Усі ці військові мужі, звиклі вишиковуватись до бою, прийшли в Хеврон із щирим серцем, щоб настановити Давида царем над усім Ізраїлем. Та й уся решта Ізраїля була однодушна, щоб настановити Давида царем. </p>
<p>40 Пробули вони там у Давида три дні, їли й пили, бо їхні брати наготували всього для них. </p>
<p>41 Та й ті, що були їм близькі, аж до Іссахара, Завулона та Нафталі, привозили харчів на ослах та на верблюдах, на мулах та на волах, щоб було що їсти: муки, фіґових пляцків, родзинок, вина та оливи, і силу товару та овець, бо в Ізраїлі була радість.</p>

<h4>І ХРОНІКА 13 <span class="prim_h6"> Перенесення ковчега завіту</span></h4>
<p>1 Давид радив раду з тисячниками, з сотниками й усіма начальниками. </p>
<p>2 Давид сказав до громади Ізраїля: “Коли вам завгодно й коли на те воля Господа, Бога нашого, пошлім до наших братів, що зостались по землях ізраїльських, а разом з ними до священиків та левітів, що лишились у містах з приналежними до них пасовиськами, щоб вони зібрались до нас, </p>
<p>3 і принесемо до себе ковчег, Бога нашого, бо за часів Саула ми не звертали уваги на нього.”</p>
<p>4 Громада ухвалила зробити так, бо було воно довподоби всій громаді.</p>
<p>5 Тоді Давид зібрав ізраїльтян від єгипетського Шіхору до Хамат-входу, щоб перенести ковчег Божий з Кіріят-Єаріму. </p>
<p>6 Потім Давид з Ізраїлем пішов у Ваалу, у Кіріят-Єарім, що в Юдеї, щоб узяти звідтіль ковчег Бога, Господа, що почиває на херувимах, що зветься цим іменем.</p>
<p>7 І повезли Божий ковчег на новому возі з дому Авінадава, а Узза та Ахіо супроводжували віз;</p>
<p>8 Давид і ввесь Ізраїль веселились перед Богом щосили під співи, граючи на цитрах, гарфах, бубнах, цимбалах та сурмлячи.</p>
<p>9 Як дійшли до Кідонового току, Узза простяг руку, щоб підтримати ковчег, бо воли його нахилили;</p>
<p>10 та Господній гнів запалав на Уззу, і Господь ударив його на смерть за те, що він простяг свою руку до ковчега, і він помер там таки перед Богом.</p>
<p>11 Давид засмутився, що Господь покарав так жорстоко Уззу, і назвав те місце “Пролом Уззи” по цей день,</p>
<p>12 Давид злякався Бога в той день і сказав: “Як же мені внести до себе ковчег Божий?”</p>
<p>13 І не повіз Давид ковчег до себе, у Давидгород, а завернув його до дому Оведедома з Гату.</p>
<p>14 Так ковчег Божий зостався в родині Оведедома, в його хаті, три місяці, і Господь поблагословив дім Оведедома й усе, що в нього було.</p>

<h4>І ХРОНІКА 14 <span class="prim_h6"> Початок будови 1-2; нащадки Давида 3-7; перемоги над філістимлянами 8-17</span></h4>
<p>1 Хірам, тирський цар, вислав послів до Давида, і кедрини, і мулярів та теслів, щоб збудували йому дім. </p>
<p>2 Давид зрозумів, що Господь утвердив його царем над Ізраїлем, бо його царська влада піднеслась високо вгору заради його народу Ізраїля. </p>
<p>3 Давид узяв собі ще більше жінок в Єрусалимі й породив ще більш синів та дочок. </p>
<p>4 Ось імена тих дітей, що народились у нього в Єрусалимі: Шаммуа, Шовав, Натан, Соломон, </p>
<p>5 Ївхар, Елішуа, Еліфелет,</p>
<p>6 Ногаг, Нефег, Яфія, </p>
<p>7 Елішама, Веліяда та Еліфелет.</p>
<p>8 Як же почули філістимляни, що Давида помазано царем над усім Ізраїлем, вирушили вони його шукати. Давид довідався про те й вийшов їм назустріч. </p>
<p>9 Філістимляни, просунувшись наперед, напали на Рефаїм-долину.</p>
<p>10 Тоді Давид запитав у Бога, кажучи: “Чи йти мені на філістимлян і чи видаси їх у мої руки?” Господь сказав йому: “Іди, я видам їх тобі в руки.” </p>
<p>11 Двигнулися вони під Ваал-Перацім, і побив їх там Давид і сказав: “Розбив Господь моїх ворогів моєю рукою, як розбивають води.” Через це й дали назву тому місцю Ваал-Перацім. </p>
<p>12 Вони покинули там своїх богів, яких, на наказ Давида, спалено на вогні. </p>
<p>13 І знову напали філістимляни на долину.</p>
<p>14 Давид знов запитав у Бога, і сказав йому Бог: “Не йди слідом за ними; обійди їх і йди на них із сторони бальзамових дерев;</p>
<p>15 і як почуєш шелест, наче шум кроків по вершках бальзамових дерев, тоді виступи на битву, бо Бог вийшов поперед тебе, щоб розбити філістимлянський табір”.</p>
<p>16 Давид зробив, як повелів йому Бог, і побив філістимлянське військо від Гівеону до Гезеру. </p>
<p>17 І пронеслось ім'я Давида по всіх краях, і Господь нагнав страх перед ним на всі народи.</p>

<h4>І ХРОНІКА 15 <span class="prim_h6"> Перенесення кивота завіту 1-15; співаки й сторожі дверей 16-24; урочиста процесія 25-29</span></h4>
<p>1 І набудував собі домів у Давид-городі, потім приладив місце для Божого кивота і нап'яв для нього намет.</p>
<p>2 Давид сказав: “Ніхто не повинен носити Божий кивот, окрім левітів, бо їх вибрав Господь на те, щоб носити Господній кивот і служити йому довіку.”</p>
<p>3 Давид згромадив усіх ізраїльтян в Єрусалим, щоб внести Господній кивот на місце, яке приладив для нього.</p>
<p>4 Синів Арона зібрав Давид та левітів;</p>
<p>5 із синів Кегата - Урієла начальника та його братів - 120;</p>
<p>6 із синів Мерарі -Асаю начальника та його братів -220; </p>
<p>7 із синів Гершома - Йоіла начальника та його братів - 130; </p>
<p>8 із синів Еліцафана - Шемаю начальника та його братів - 200; </p>
<p>9 з синів Хеврона - Елієла начальника та його братів - 80; </p>
<p>10 із синів Узієла -Амінадава начальника та його синів - 112. </p>
<p>11 Давид покликав також священиків Цадока та Евіятара й левітів Урієла, Асаю, Йоіла, Шемаю, Елієла та Амінадава </p>
<p>12 й сказав їм: “Ви голови в батьківських родинах левітів; очистьтеся з вашими братами й перенесіть кивот Господа, Бога Ізраїля, на місце, яке я приладив для нього,</p>
<p>13 бо власне тому, що вас першим разом не було, Господь, Бог наш, покарав нас за те, що ми його не шанували як слід.”</p>
<p>14 Тоді священики й левіти очистилися, щоб перенести кивот Господа, Бога Ізраїля,</p>
<p>15 і сини левітів несли Божий кивот на плечах на носилах, як повелів Мойсей, за словом Господнім.</p>
<p>16 Давид звелів левітським начальникам настановити своїх братів співаками з музичними приладами, з гарфами, цитрами та цимбалами, щоб розливався їх звук і високо злітав їх голос на знак радощів. </p>
<p>17 Тоді левіти настановили: Гемана, сина Йоіла, а з його братів - Асафа, сина Берехії; з синів Мерарі, братів їхніх - Етана, сина Кушаї.</p>
<p>18 А з ними братів їхніх другорядних: Захарію, Іззієла, Шемірамота, Єхієла, Інні, Еліява, Бенаю, Масею, Маттатію, Еліфлея та Мікнею, Оведедома та Єїела - воротарів. </p>
<p>19 Співці Геман, Асаф та Етан мали мідні цимбали, щоб на них гучно грати.</p>
<p>20 Захарія, Іззієл, Шемірамот, Єхієл, Інні, Еліяв, Масея, Беная грали на гарфах, що з високими щаблями звуку;</p>
<p>21 Маттатія, Еліфлей, Мікнея, Оведедом, Єїел та Азазія - восьмим щаблем, щоб керувати. </p>
<p>22 Хананія, головний над левітами, що переносили кивот, наглядав за його перенесенням, бо був у тому вправний. </p>
<p>23 Берехія та Елкана були одвірними при кивоті. </p>
<p>24 Шеванія, Йосафат, Натанаїл, Амасай, Захарія, Беная, Еліезер, священики - сурмили перед Божим кивотом. Оведедом та Єхія були одвірними при кивоті. </p>
<p>25 Отак Давид і ізраїльські старші та тисячники пішли переносити кивот Господнього союзу з дому Оведедома, радіючи, </p>
<p>26 І як Бог допоміг левітам, що переносили кивот Господнього завіту, принесли вони в жертву 7 бичків і 7 баранів. </p>
<p>27 Давид був одягнений у вісоновий плащ, так само й усі левіти, що несли кивот, і співаки й Хананія, голова над тими, що переносили. На Давиді ж був ще льняний ефод. </p>
<p>28 Увесь Ізраїль переносив кивот Господнього союзу під веселі вигуки при звуках рогу, сурм та цимбалів, граючи гучно на гарфах та на цитрах. </p>
<p>29. Коли кивот Господнього завіту входив в Давидгород, Міхаль, Саулова дочка, дивилась у вікно і, побачивши, як цар Давид скаче та танцює, зневажила його в своєму серці.</p>

<h4>І ХРОНІКА 16 <span class="prim_h6"> Перенесення кивота завіту 1-3; служіння співаків 4-6; гимн подяки 7-36; левіти в Єрусалимі та Гівеоні 37-43</span></h4>
<p>1 Отож принесли Божий кивот поставили його посеред намету, що розіп'яв для нього Давид, і принесли жертви всепалення й мирні жертви перед Богом.</p>
<p>2 А як скінчив Давид приносити жертви всепалення й мирні жертви, тоді поблагословив народ іменем Господа. </p>
<p>3 І роздав кожному з ізраїльтян - і чоловікам, і жінкам - по буханцеві хліба, по кусневі м'яса й по пундику з родзинок. </p>
<p>4 На службу перед Господнім кивотом поставив Давид кількох левітів, щоб нагадували чини Господа, Бога Ізраїля, дякували й восхваляли. </p>
<p>5 Асафа - головою, другим по ньому Захарію, Єїела, Шемірамота, Єхієла, Маттатію, Еліява, Бенаю, Овеедедома та Єіела з гарфами та цитрами, приладами на гудьбу, й Асафа, щоб грав гучно на цимбалах; </p>
<p>6 а Бенаю та Ахазієла, священиків, щоб постійно сурмили перед кивотом Божого союзу. </p>
<p>7 Того дня Давид уперше дав наказ Асафові та його братам прославляти Господа:</p>
<p>8 “Славіте Господа, взивайте його ім'я, оповідайте про діла його народам!</p>
<p>9 Співайте йому, псалми йому співайте, про всі чуда його оповідайте!</p>
<p>10 Хвалітесь його святим ім'ям; нехай радіє серце тих, що Господа шукають!</p>
<p>11 Питайте про Господа та його силу, шукайте завжди його обличчя.</p>
<p>12 Згадуйте про чуда, які він сподіяв, про його дива й присуди з уст його.</p>
<p>13 Діти Ізраїля, слуги його, сини Якова, вибрані його!</p>
<p>14 Він Господь, Бог наш; присуди його по всьому світі.</p>
<p>15 Він пам'ятає вічно про завіт свій, про слово, що заповідав на тисячу родів,</p>
<p>16 про те, що заключив з Авраамом і в чому Ісаакові поклявся,</p>
<p>17 що поставив Яковові за тривку установу, Ізраїлеві - як завіт вічний,</p>
<p>18 кажучи: Тобі дам Ханаан-землю, як вашу частку спадщини,</p>
<p>19 хоч вас багато не було, - мало було, і були ви у ній чужинцями.</p>
<p>20 Вони ходили від народу до народу з одного царства до іншого люду,</p>
<p>21 та він нікому не дозволив коїти кривду їм, карав за них царів.</p>
<p>22 Не доторкайтесь до моїх помазаників і пророкам моїм не заподіюйте лиха.</p>
<p>23 Співай же Господеві, уся земле, щоденно сповіщайте, як він спасає.</p>
<p>24 Оповіщайте між поганами про його славу, між усіма народами про його чуда.</p>
<p>25 Бо Господь великий і велехвальний, страшний над усіма богами.</p>
<p>26 Бо всі боги поганські - ніщота, а Господь сотворив небеса.</p>
<p>27 Велич і блиск перед обличчям у нього, сила і сяйво в житлі його.</p>
<p>28 Воздайте Господеві, сім'ї народів, воздайте Господеві славу й ясу!</p>
<p>29. Воздайте Господеві, імені його славу; візьміть офіри, ідіть до нього; поклонітеся Господеві у святих шатах.</p>
<p>30 Дрижи перед ним, уся земле! Він заснував усесвіт, який не зрушиться.</p>
<p>31 Радійте, небеса, веселися, земле! Нехай скажуть між народами: Господь царює!</p>
<p>32 Нехай заграє море й все, що у ньому; нехай радіє поле й усе, що на ньому.</p>
<p>33 Тоді дерева в лісі, звеселені, загукають перед Господом, він бо йде судити землю.</p>
<p>34 Славіте Господа, бо він добрий, бо вічна милость його. </p>
<p>35 І скажіте: Спаси нас, Боже нашого спасіння! Збери нас, урятуй нас із-між народів, щоб ми дякували твоєму святому імені і хвалилися славою твоєю. </p>
<p>36 Благословен Господь, Бог Ізраїля, відвіку й довіку!” І ввесь народ сказав: “Амінь! Хвала Господеві!” </p>
<p>37 Давид залишив там, перед кивотом Господнього союзу, Асафа та його братів, щоб вони служили перед кивотом завжди, згідно з завданням кожного дня; </p>
<p>38 Оведедома та його братів - 68 чоловік, - між ними Оведедома, сина Єдутуна, та Хосу - воротарями; </p>
<p>39 Цадока, священика, та його братів священиків перед житлом Господнім на узвишші, що було в Пвеоні, </p>
<p>40 щоб приносили всепалення Господеві на жертовнику всепалення завжди, вранці й увечорі, та щоб виконувати все, що записане в законі Господа, який він наклав на Ізраїля;</p>
<p>41 а з ними Гемана та Єдутуна й інших вибраних, що були призначені поіменно, щоб славити Господа, “бо його милость вічна”. </p>
<p>42 Вони мали сурми й цимбали, щоб грати на них гучно, а й прилади до співів для Бога. Сини Єдутуна були при дверях. </p>
<p>43 І весь народ пішов, кожен до свого дому, а Давид повернувся, щоб поблагословити свій дім. </p>

<h4>І ХРОНІКА 17 <span class="prim_h6"> Нагадка про будову храму 1-6; обіцянка Давидові 7-15; Давидова молитва 16-27</span></h4>
<p>1 Раз якось, коли Давид жив у своїм палаці, сказав він до пророка Натана: “Ось я живу в кедровій палаті, а кивот Господнього союзу під наметом.”</p>
<p>2 Тоді Натан сказав до Давида: “Усе, що в тебе на серці роби, бо з тобою Бог.” </p>
<p>3 І от тієї ж таки ночі надійшло таке слово Боже до Натана: </p>
<p>4 “Піди й скажи моєму слузі Давидові: Так говорить Господь: Не ти збудуєш мені дім на житло,</p>
<p>5 бо я не жив у домі від того дня, як вивів Ізраїля, й до цього дня, але переходив з намету до намету, з житла до житла.</p>
<p>6 Скрізь, де б я не ходив з усім Ізраїлем, чи ж я сказав хоч котромунебудь із суддів Ізраїля, яким я наказав пасти мій народ, питаючи: Чому ви не збудуєте мені кедрового дому?</p>
<p>7 Тож і тепер скажи моєму слузі Давидові: Я взяв тебе з пасовиська, від овець, щоб ти був князем над моїм народом, Ізраїлем.</p>
<p>8 Я був з тобою скрізь, куди б ти не ходив; я винищив усіх твоїх ворогів перед тобою. Я зроблю тобі ім'я, як ім'я великих на землі.</p>
<p>9 Я призначу місце для мого народу Ізраїля й насаджу його, і буде він там жити, і його не будуть більше тривожити, і безбожники не будуть більш його тіснити, як колись,</p>
<p>10 за часів, коли я настановив був суддів над моїм народом Ізраїлем. Я впокорю всіх твоїх ворогів. Я сповіщаю тебе, що Господь збудує тобі дім. </p>
<p>11 А як сповниться твій час і ти відійдеш до твоїх батьків, тоді я поставлю після тебе потомка, одного з твоїх синів, і утривалю його царство. </p>
<p>12 Він збудує мені дім, і я утверджу його престол навіки.</p>
<p>13 Я буду йому батьком, а він буде мені сином, і милости моєї не відніму від нього, як відняв був від того, що був перед тобою.</p>
<p>14 Я поставлю його в моєму домі й у моєму царстві повіки, і престол його буде стояти твердо повіки.” </p>
<p>15 Усі ці слова й все це видіння Натан переказав докладно Давидові. </p>
<p>16 Тоді цар Давид пішов, сів перед Господом і промовив: “Хто я, Господи Боже, і що таке мій дім, що ти так високо підніс мене?</p>
<p>17 Та того було ще замало в очах твоїх, Боже; ти говориш про дім твого слуги на далекі часи, ти показав єси мені, Господи Боже, немов би лаву людей, що йде вгору. </p>
<p>18 Що ж іще більше може додати Давид, говоривши з тобою? Ти бо знаєш твого слугу.</p>
<p>19 Господи! Задля твого слуги й із твого серця вчинив єси це велике, щоб виявити всю оту велич.</p>
<p>20 Господи! Нема рівного тобі й немає Бога, крім тебе, по всьому тому, що ми чули своїми вухами.</p>
<p>21 І який другий народ на землі такий, як твій народ Ізраїль, за яким приходив Бог, щоб визволити його як свій народ, прославити його ім'я великими й страшними ділами, прогнавши поган з-перед твого народу, що його ти визволив з Єгипту?</p>
<p>22 Ти зробив твій народ, Ізраїля, своїм власним народом повіки і ти, Господи, став їхнім Богом.</p>
<p>23 Тож тепер, Господи, слово, що ти сказав про твого слугу й про дім його, нехай буде непорушним повіки, і вчини, як ти сказав, </p>
<p>24 і нехай звеличиться ім'я твоє повіки, щоб говорили: Господь сил, Бог Ізраїля, - він Бог над Ізраїлем! І дім слуги твого Давида стоятиме твердо перед тобою.</p>
<p>25 А що ти, Боже мій, об'явив твоєму слузі, що збудуєш йому дім, тим то й слуга твій набравсь відваги молитись перед тобою. </p>
<p>26 Оце ж, Господи, ти - Бог, і ти обіцяв твоєму слузі таке добродійство! </p>
<p>27 Тож зволься благословити дім твого слуги, щоб він повіки стояв перед тобою, бо що ти, Господи, поблагословиш, те - благословенне повіки.” </p>

<h4>І ХРОНІКА 18 <span class="prim_h6"> Давидові війни та здобич 1-13; найвищі урядовці Давидові 14-17</span></h4>
<p>1 Після цього Давид побив філістимлян і поневолив їх; він узяв з рук філістимлян Гат і залежні від нього міста.</p>
<p>2 Побив також і моавитян, і моавитяни стали Давидовими рабами, платили йому данину. </p>
<p>3 Потім побив Давид Гададезера, цовського царя, в напрямі до Хамату, аме, як він був у дорозі, щоб утвердити свою владу при ріці Ефраті. </p>
<p>4 Давид забрав у нього 1 000 колісниць, 7 000 кінноти й 20 000 піхоти; він перерізав жили усім коням, що при колісницях, залишивши з них тільки сто. </p>
<p>5 Дамаські арамії прийшли були на допомогу Гададезерові, цовському цареві, але Давид побив 22 000 чоловік. </p>
<p>6 Давид поставив у дамаському Арамі правителів, і арамії стали Давидовими рабами, платили йому данину. Господь допомагав Давидові скрізь, куди він, було, не обернеться.</p>
<p>7 Давид забрав золоті щити, що були в слуг Гададезера і приніс їх в Єрусалим.</p>
<p>8 А з Тівхати та Куна, міст Гададезера, взяв Давид силу міді. З неї зробив Соломон мідне море, стовпи й мідний посуд.</p>
<p>9 І почув Той, цар Хамату, що Давид побив військо Гададезера, цовського царя,</p>
<p>10 і послав Гадорама, свого сина, до царя Давида, щоб привітати його й поздоровити з тим, що він, воювавши з Гададезером, побив його, - бо Тоу постійно воювався з Гададезером, - і послав посуд золотий, срібний та мідний.</p>
<p>11 І його також цар Давид посвятив Господеві вкупі зо сріблом та золотом, що забрав був у всіх народів: в едоміїв, моавитян, аммоніїв, філістимлян та амалекитян.</p>
<p>12 Авішай, син Церуї, побив 18 000 едоміїв у Соляній долині, </p>
<p>13 і поставив у Едомі правителів, так що всі едомії стали Давидовими рабами. Господь допомагав Давидові скрізь, куди він, було, не обернеться.</p>
<p>14 Царював Давид над Ізраїлем і чинив суд і справедливість усьому своєму народові. </p>
<p>15 Йоав, син Церуї, був над військом; Йосафат же, син Ахілуда, був окличником; </p>
<p>16 Цадок, син Ахітува, і Авімелех, син Евіятара, були священиками; Шіша був писарем;</p>
<p>17 Беная, син Єгояди, був над керетіями та пелетіями; Давидові ж сини були першими при цареві.</p>

<h4>І ХРОНІКА 19 <span class="prim_h6"> Глузування з висланників Давида 1-5; перемога над аммоніями та араміями 6-19</span></h4>
<p>1 Після цього помер Нахаш, аммонський цар, і замість нього став царем його син. </p>
<p>2 І сказав Давид у думці: “Я покажу себе доброзичливим до Хануна, сина Нахаша, бо батько його був доброзичливий до мене.” І послав Давид послів утішити його по його батькові. Як же слуги Давида прибули в Аммонський край до Хануна, щоб потішити його, </p>
<p>3 аммонські князі сказали Ханунові: “Невже ти думаєш, що Давид із поваги до твого батька послав до тебе втішників? Чи ж не задля того прийшли до тебе слуги його, щоб розвідатись, роздивитись та зворохобити край?” </p>
<p>4 Тоді Ханун узяв слуг Давида, пообголював їх, попідтинав їм одежу до половини аж по самі клуби та й отак пустив їх. </p>
<p>5 І пішли вони. Як же сповістили Давида про цих людей, послав він їм назустріч, бо дуже їх знеславлено. Цар повелів їм: “Сидіть у Єрихоні, доки не повідростають ваші бороди, а тоді повертайтесь.” </p>
<p>6 Аммонії ж побачили, що стали ненавидними Давидові, тому й послав Ханун та аммонії 1 000 талантів срібла, щоб найняти собі колісниці та верхівців з Арам-Нагараїму, з Арам-Маахи та з Цови. </p>
<p>7 І найняли собі 32 000 колісниць і царя Мааху з його народом, які прийшли й отаборились перед Медвою. Та й аммонії позбирались із своїх міст і виступили до бою. </p>
<p>8 Почувши це, Давид послав Йоава з усім військом із найхоробріших. </p>
<p>9 Аммонії виступили й вишикувались до битви при міській брамі, а царі, що прийшли, окремо на полі. </p>
<p>10 Побачивши Йоав, що йому загрожує битва спереду й ззаду, зробив вибір з усіх найдобірніших в Ізраїлі й поставив їх лавами проти араміїв. </p>
<p>11 Решту ж війська передав під провід свого брата Авішая, щоб стали лавами проти аммоніїв. </p>
<p>12 Він сказав: “Як арамії переважатимуть мене, то ти прийдеш мені на допомогу, а як аммонії переважатимуть тебе, то я тобі допоможу. </p>
<p>13 Будь мужній, і стіймо твердо за наш народ і за міста нашого Бога, і Господь учинить, що йому довподоби.” </p>
<p>14 От і двигнувся Йоав з військом, що було з ним, у битву проти араміїв, і вони втекли від нього.</p>
<p>15 Як же побачили аммонії, що арамії втікають від Йоава, втекли й вони від Авішая, його брата, і ввійшли в місто. Йоав повернувся в Єрусалим. </p>
<p>16 Коли арамії побачили, що Ізраїль побив їх, послали посланців і привели араміїв, що були по той бік ріки, з Шовахом, начальником війська Гададезера, на чолі. </p>
<p>17 Дано про це знати Давидові, і він зібрав ізраїльтян, перейшов через Йордан і, прибувши в Хелам, вишикувався проти них, і як Давид вишикувався проти араміїв до битви, заходилися вони з ним воюватись. </p>
<p>18 Та арамії втекли від ізраїльтян, і Давид побив у араміїв 7 000 кінноти й 40 000 піхоти; він убив і Шеваха, начальника війська. </p>
<p>19 Побачивши слуги Гададезера, що Ізраїль побив їх, мирилися з Давидом та й почали йому служити. І не хотіли арамії більше допомагати аммоніям. </p>

<h4>І ХРОНІКА 20 <span class="prim_h6"> Здобуття Рабби 1-3; поодинокі звитязькі вчинки 4-8</span></h4>
<p>1 На другий рік, під той час, коли царі звичайно виступають у похід, вивів Йоав ціле військо й, спустошивши Аммон-край, прийшов і обліг Раббу. А Давид зостався в Єрусалимі; Йоав же, завоювавши Раббу, зруйнував її </p>
<p>2 Тоді Давид узяв корону, що була на голові в Мілкома, - а важила вона один талант золота, і на ній було дороге каміння, - і поклали її Давидові на голову; здобичі теж вельми багато виніс він із міста. </p>
<p>3 А людей, що були в ньому, вивів і приставив до роботи пилою, залізними рискалями й сокирами. Те саме зробив Давид і з усіма аммонськими містами. І повернувся Давид і все військо в Єрусалим. </p>
<p>4 Потім почалась війна з філістимлянами в Гезері. Тоді Сібхай з Хушу побив Сіппая, одного з нащадків рефаїв і вони упокорились.</p>
<p>5 І знову була війна з філістимлянами, й Елханан, син Яіра, побив Лахмія, брата Голіата, з Гату, що в нього ратище списа було, як навій ткацький. </p>
<p>6 Потім була ще битва в Гаті. Там був один високий на зріст чоловік, що в нього було по шість пальців, усіх 24. І він так само був з потомків рефаїв. </p>
<p>7 Він брав на кпини Ізраїля, але Йонатан, син Шіми, Давидового брата, розбив його. </p>
<p>8 Це були ті, що походили від Рафи в Гаті; вони згинули від руки Давида та від руки слуг його.</p>

<h4>І ХРОНІКА 21 <span class="prim_h6"> Перепис народу за Давида 1-6; пошесть 7-17; спорудження жертовника 18-30</h6>
<p>1Сатана піднявся на Ізраїля й спонукав Давида зробити перепис ізраїльтян.</p>
<p>2 Давид сказав Йоавові та старшинам над народом: “Ідіть, перелічіть ізраїльтян від Версавії до Дану, і подайте мені, щоб я знав їх число.”</p>
<p>3 Та Йоав відповів: “Нехай Господь помножить свій народ у сто разів більше, ніж його є. Чи не всі ж вони, мій пане, царю, слуги мого пана? Навіщо ж вимагає цього мій пан? Навіщо цей гріх має впасти на Ізраїля?” </p>
<p>4 Та царське слово взяло гору над Йоавом, і Йоав вийшов, обійшов усього Ізраїля й повернувся в Єрусалим. </p>
<p>5 І як Йоав подав число переписаного народу, виявилося, що всіх ізраїльтян було 1 100 000 чоловік, здатних орудувати мечем, а юдеїв 470 000 чоловік, спроможних до меча.</p>
<p>6 Левітів же та веніяминян він не полічив між ними, бо царський наказ був Йоавові осоружний. </p>
<p>7 Не довподоби був Богові цей учинок, і він покарав Ізраїля. </p>
<p>8 Тому Давид сказав до Бога: “Тяжко я згрішив, зробивши це! Та тепер прости, благаю, провину твоєму слузі, бо я вчинив річ нерозумну.” </p>
<p>9 А Господь так сказав до Гада, Давидового видющого: </p>
<p>10 “Іди й скажи Давидові: Так говорить Господь: Три речі ставлю перед тобою; вибирай собі одну з них, і я пошлю її на тебе.” </p>
<p>11 Прийшов Гад до Давида й сказав йому: “Так говорить Господь: - Вибирай собі: </p>
<p>12 або три роки голоду, або три місяці вганятимуть за собою твої противники, і меч твоїх ворогів досягатиме тебе; або ж три дні Господній меч і пошесть будуть у краю, і ангел Господній пустошитиме по всьому краю Ізраїля. Тож розваж, що мені відповісти тому, хто послав мене.” </p>
<p>13 Тоді Давид промовив до Гада: “Дуже мені скрутно, але ліпше мені впасти в руки Господні, велике бо над міру його милосердя, аніж потрапити в людські руки.” </p>
<p>14 І зіслав Господь пошесть на Ізраїля, і вмерло ізраїльтян 7 000 чоловік. </p>
<p>15 І послав Бог ангела в Єрусалим, щоб вигубити його. Та як він почав уже вигублювати, подивився Господь, зглянувся на лихо і сказав ангелові смерти: “Досить уже! Опусти твою руку!” Ангел же Господній стояв саме над током Орнана євусія. </p>
<p>16 Давид підвів очі й побачив ангела Господнього, що стояв між землею та небом з голим мечем у руці, спрямованим проти Єрусалиму; і впав Давид і старшини, вкриті веретищами, обличчям до землі. </p>
<p>17 І промовив Давид до Бога: “Чи то ж не я повелів перелічити народ? Я, я согрішив; я, пастух, я вчинив зло! Але оці овечки що зробили? Господи, Боже мій! Нехай твоя рука спаде на мене й на дім мого батька, а не на народ твій йому на погибель.” </p>
<p>18 Тоді ангел Господній повелів Гадові, щоб він сказав Давидові прийти та поставити жертовник Господеві на току Орнана євусія. </p>
<p>19 І пішов Давид, за словом, яке Гад сказав був іменем Господнім. </p>
<p>20 Орнан же, що саме тоді молотив пшеницю, повернувся й побачив ангела; з ним були чотири його сини, що поховались. </p>
<p>21 Давид підійшов до Орнана. Орнан же глянув і, побачивши Давида, вийшов з току й вклонився Давидові обличчям до землі. </p>
<p>22 Давид сказав Орнанові: “Дай мені те місце, що на ньому тік; я збудую на ньому жертовник Господеві; яка ціна йому, за таку віддай його мені, щоб припинилася пошесть у народі.” </p>
<p>23 А Орнан Давидові: “Бери лишень собі! Нехай мій пан і цар робить, що йому довподоби! От я даю і вола на всепалення, й молотильне знадіб'я на дрова, й пшеницю на офіру; все це дармо даю.”</p>
<p>24 Але цар Давид сказав Орнанові: “Ні, я хочу купити за повну ціну, бо не буду я приносити Господеві того, що тобі належить, і не буду приносити всепалення з дарованого.” </p>
<p>25 І Давид дав Орнанові за те місце золота вагою 600 шеклів. </p>
<p>26 Поставив Давид там жертовник Господеві й приніс усепалення та мирні жертви; і візвав до Господа, і він вислухав його й послав вогонь з неба на жертовник усепалення. </p>
<p>27 Господь повелів ангелові, і цей вклав свій меч назад у піхву. </p>
<p>28 У той час, як побачив Давид, що Господь вислухав його на току Орнана євусія, приніс там жертви. </p>
<p>29. Намет же Господній, що спорудив був Мойсей у пустині, і жертовник усепалення були в той час на узвишші в Гівеоні, </p>
<p>30 але Давид не мав відваги піти туди, щоб шукати ласки в Бога, бо був переляканий мечем ангела Господнього.</p>

<h4>І ХРОНІКА 22 <span class="prim_h6"> Давид і будова святині</span></h4>
<p>1 Тому й постановив Давид: “Тут буде дім Господа Бога, тут жертовник на всепалення Ізраїлеві.” </p>
<p>2 Звелів Давид зібрати чужинців, що пробували в Ізраїльській землі, і поставив каменярів лупати й тесати каміння на будову Божого дому. </p>
<p>3 Давид наготував також багато заліза на цвяхи, на стулки до дверей та на скоби, і стільки міді, що й не зважити.</p>
<p>4 І кедрини безліч, бо сидонці й тирійці достачали Давидові силу кедрини.</p>
<p>5 Давид думав собі: “Мій син Соломон ще молодий, слабкий хлопчина, а храм, що його треба збудувати Господеві, повинен бути величавий, знаний і славний по всіх краях; оце ж почну я споготовлювати для нього.” І багато наготував Давид перед своєю смертю.</p>
<p>6 Він покликав Соломона, свого сина, і заповів йому збудувати храм Господеві, Богові Ізраїля. </p>
<p>7 Сказав Давид Соломонові: “Сину мій! У мене було на думці самому збудувати храм для імени Господа, Бога мого, </p>
<p>8 але надійшло до мене таке слово Господнє: Ти пролив багато крови й вів великі війни; ти не збудуєш храм моєму імені, бо ти пролив силу крови на землю перед моїм обличчям. </p>
<p>9 Ось народиться у тебе син; він буде людина тиха; і я дам йому спокій від усіх його ворогів навкруги, тому Соломон буде його ім'я, і я дам Ізраїлеві мир та спокій за його часів.</p>
<p>10 Він збудує дім моєму імені; він буде мені сином, а я буду йому батьком і зміцню престол його царства над Ізраїлем повіки. - </p>
<p>11 А тепер, сину мій, нехай Господь буде з тобою і нехай тобі щаститься, щоб ти збудував дім Господеві, Богові твоєму, як він говорив про тебе. </p>
<p>12 Нехай Господь дасть тобі розвагу й розум, коли настановить тебе над Ізраїлем стерегти закон Господа, Бога твого. </p>
<p>13 Тоді ти й будеш щасливий, коли пильно виконуватимеш накази й закони, що Господь заповідав Мойсеєві про Ізраїля. Будь сміливий і мужній, не бійся й не тривожся!</p>
<p>14 Ось я, у своїй бідноті, наготував для Господнього дому 100 000 талантів золота та 1 000 000 талантів срібла, а міді й заліза так багато, що й ваги нема їм. Дерева й каміння я також наготував, а ти додай до них ще більше. </p>
<p>15 Маєш безліч робітників: каменярів, каменотесів та теслів і всяких здатних до різної роботи. </p>
<p>16 Золоту, сріблу, міді та залізу нема й ліку; починай, отже, і роби. Нехай Господь буде з тобою!” </p>
<p>17 Давид повелів ще й усім князям ізраїльським допомагати його синові Соломонові: </p>
<p>18 “Чи не з вами ж Господь, Бог ваш, що дав вам скрізь спокій? Він бо видав мені в руки мешканців краю, і край підбито Господеві та його народові. </p>
<p>19 Схиліте ж тепер ваше серце й душу вашу, щоб шукати Господа, Бога вашого. Візьмітеся й збудуйте святиню Господа Бога, щоб перенести ковчег Господнього союзу та святий посуд Божий у храм, що має бути збудований для імени Господнього.”</p>

<h4>І ХРОНІКА 23 <span class="prim_h6"> Перелік левітів 1-23; завдання левітів 24-32</span></h4>
<p>1 Коли Давид постарівся й нажився доволі, то настановив царем над Ізраїлем сина свого Соломона. </p>
<p>2 Тоді він зібрав усіх ізраїльських князів, священиків і левітів. </p>
<p>3 Левітів від 30 років і вище було полічено, і було їх 38 000, голова в голову. </p>
<p>4 З них призначив 24 000 до служби в Господньому храмі, 6 000 за писарів та суддів, </p>
<p>5 за дверників 4 000, а 4 000 до хвали Господа на приладах для гудьби, зроблених для цього. </p>
<p>6 Давид розділив їх на черги за синами Леві: Гершоном, Кегатом та Мерарі. </p>
<p>7 Гершонії: Ладан та Шімеї. </p>
<p>8 Сини Ладана: перший Єхієл, Зетам та Йоіл - троє. </p>
<p>9 І троє синів Шімеї: Шеломіт, Хазієл та Гаран. Вони були голови в родинах Ладана. </p>
<p>10 Сини Шімеї: Яхат, Зіза, Єуш та Верія. Це сини Шімеї, четверо. </p>
<p>11 Яхат був головним, Зіза - другим; Єуш та Верія мали небагато дітей і тому їхній батьківський дім становив лиш одну чергу. </p>
<p>12 Сини Кегата: Амрам, Іцгар, Хеврон та Узієл, четверо. </p>
<p>13 Сини ж Амрама: Арон та Мойсей. Арон був відлучений, щоб посвячувати пресвяті речі, сам він і сини його, повіки, щоб палити кадило перед Господом, щоб його хвалити й благословляти іменем його повсякчасно. </p>
<p>14 Мойсей же, чоловік Божий, та його сини були полічені разом з коліном Леві. </p>
<p>15 Сини Мойсея: Гершом та Еліезер. </p>
<p>16 Син Гершома, перший - Шевуел. </p>
<p>17 Син же Еліезера, перший - Рехавія; і не було других синів в Еліезера, а в Рехавії було дуже багато синів. </p>
<p>18 Син Іцгара, перший - Шеломіт. </p>
<p>19 Сини Хеврона: перший Єрія, другий Амарія, третій Яхзіел та четвертий Єкамам.</p>
<p>20 Сини Узієла: перший Міха, а другий Їшія. </p>
<p>21 Сини Мерарі: Махлі та Муші. Сини Махлі: Єлеазар та Кіш. </p>
<p>22 Єлеазар помер, і не було в нього синів, а тільки дочки; їх побрали собі сини Кіша, брати їхні. </p>
<p>23 Сини Муші: Махлі, Едер та Єрімот, троє. </p>
<p>24 А це сини Леві, за їхніми батьківськими домами, голови родин, за їх переписом, за числом імен, поголовно, що робили діло служби в домі Господньому, від 20 років і вище. </p>
<p>25 Бо Давид сказав: “Господь, Бог Ізраїля, дав спокій своєму народові й житиме в Єрусалимі ввесь час. </p>
<p>26 І левітам не треба буде переносити намет та всякий посуд до служби в ньому.” </p>
<p>27 Це на останній наказ Давида число синів Леві полічено від 20 років і вище. </p>
<p>28 Вони стояли при синах Арона для служби в домі Господньому, в дворах і в кімнатах, щоб наглядати за чистотою всілякого святого посуду та за роботою при службі в домі Божому, </p>
<p>29. за хлібом покладання, за питльованою мукою на офіри, за неквашеним хлібом, за пательнями, за печивом та за всякою мірою обсягу та довжини. </p>
<p>30 Вони мали також ставати щоранку, щоб славити й хвалити Господа, а так само щовечора; </p>
<p>31 і щоб приносити всепалення Господеві - щосуботи, що нового місяця й щосвята, за числом та за установою, що їм приписані, повсякчасно перед Господом; </p>
<p>32 та й мали пильнувати намет зборів і святиню, допомагати синам Арона, своїм братам, при службі в домі Господньому.</p>

<h4>І ХРОНІКА 24 <span class="prim_h6"> Священичі черги при богослужбах 1-19; інші роди левітів 20-31</span></h4>
<p>1 Сини Арона теж були поділені на черги. Сини Арона: Надав, Авігу, Єлеазар та Ітамар. </p>
<p>2 Але що Надав та Авігу померли раніше, ніж їхній батько, а синів у них не було, то священиками були Єлеазар та Ітамар. </p>
<p>3 Давид за допомогою Цадока, з синів Єлеазара, та Ахімелеха, з синів Ітамара, розділив їх на черги за їхньою службою.</p>
<p>4 Але виявилося, що між синами Єлеазара було більше голів над родинами, ніж між синами Ітамара, тож поділили їх так: із синів Єлеазара 16 голів над родинами, а 8 з синів Ітамара. </p>
<p>5 Розділили ж їх жеребами, одних і других, бо князі в святині й князі Божі були із синів Єлеазара і з синів Ітамара.</p>
<p>6 Записував же їх Шемая, син Натанаїла, писар з-поміж левітів, при цареві, при князях, при священикові Цадокові, при Ахімелехові, синові Евіятара, та при головах священицьких і левітських родин; одну родину з потомків Єлеазара вибрано жеребом і одну родину з потомків Ітамара. </p>
<p>7 Перший жереб випав на Єгояріва, другий на Єдаю, </p>
<p>8 третій на Харіма, четвертий на Сеоріма, </p>
<p>9 п'ятий на Малкію, шостий на Міяміна, </p>
<p>10 сьомий на Гаккоца, восьмий на Авію, </p>
<p>11 дев'ятий на Єшуа, десятий на Шеханію, </p>
<p>12 одинадцятий на Еліяшіва, дванадцятий на Якима, </p>
<p>13 тринадцятий на Хуппу, чотирнадцятий на Єшевава, </p>
<p>14 п'ятнадцятий на Білгу, шістнадцятий на Іммера, </p>
<p>15 сімнадцятий на Хезіра, вісімнадцятий на Гапіцеца, </p>
<p>16 дев'ятнадцятий на Петахію, двадцятий на Єзекиїла, </p>
<p>17 двадцять перший на Яхіна, двадцять другий на Гамула, </p>
<p>18 двадцять третій на Делаю, двадцять четвертий на Маазію. </p>
<p>19 Це їхні черги при службі, як вони входили в дім Господній за постановою Арона, їхнього предка, як заповідав йому Господь, Бог Ізраїля. </p>
<p>20 А щодо решти синів Леві, то вони були: з синів Амрама - Шуваел; із синів Шуваела - Єхдея; </p>
<p>21 від Рехавії: з синів Рехавії - перший Їшія; </p>
<p>22 від іцгаріїв Шеломот; із синів Шеломота Яхат. </p>
<p>23 Сини Хеврона: перший Єрія, другий Амарія, третій Яхзіел, четвертий Єкамам. </p>
<p>24 Син Узіела був Міха; з синів Міхи - Шамір. </p>
<p>25 Брат Міхи -Їшія; з синів Їшії - Захарія. </p>
<p>26 Сини Мерарі: Махлі та Муші; Яазія теж був його син. </p>
<p>27 Сини Мерарі, через Яазію, його сина: Шогам, Заккур та Іврі. </p>
<p>28 Від Махлі - Єлеазар; у цього не було синів. </p>
<p>29. Від Кіша - син Кіша: Єрахмаел. </p>
<p>30 Сини Муші: Махлі, Едер та Єрімот. Це сини левітів за їхніми батьківськими родинами. </p>
<p>31 Вони теж кидали жереб так само, як їхні брати, сини Арона при цареві Давидові, при Цадокові та Ахімелехові й при головах священицьких та левітських родин: голова над родиною так само, як менший його брат.</p>

<h4>І ХРОНІКА 25 <span class="prim_h6"> Переписи співаків</span></h4>
<p>1 Давид та військові начальники відлучили синів Асафа, Гемана та Єдутуна, що, як пророки, грали на цитрах, гарфах та цимбалах. А це спис людей, приділених до діла у своїй службі: </p>
<p>2 з синів Асафа: Заккур, Йосиф, Нетанія та Азарела, сини Асафа, під проводом Асафа, що, як і пророки, грав на царський наказ. </p>
<p>3 Від Єдутуна, сини Єдутуна: Годолія, Іцрі, Ісая, Хашавія та Маттатія, шестеро під проводом свого батька Єдутуна, що, як і пророки, грав на цитрі на славу й хвалу Господеві. </p>
<p>4 Від Гемана, сини Гемана: Буккія, Маттанія, Узіел, Шевуел, Єрімот, Хананія, Ханані, Еліята, Гіддалті, Ромамті, Езер, Йошвекаша, Маллоті, Готір та Махзіот. </p>
<p>5 Усі ці сини Гемана, царського видющого в ділах Божих, щоб звеличувати його могутність. Бог дав Гема-нові 14 синів і 3 дочки. </p>
<p>6 Усі вони під проводом свого батька співали в Господньому домі з цимбалами, гарфами та цитрами при службі в Божому домі; під проводом царя були Асаф, Єдутун та Геман. </p>
<p>7 Було їх разом з їхніми братами, вивченими співаками перед Господом, разом усіх мистців - 288. </p>
<p>8 Вони також кинули жереб для служби; молодий нарівні з дорослим, учитель нарівні з учнем. </p>
<p>9 Перший жереб упав на сина Асафа, Йосифа; другий на Годолію, на нього самого, на його братів та його синів, 12 - усього. </p>
<p>10 Третій на Заккура з його синами та його братами, 12 - усього. </p>
<p>11 Четвертий на Іцрі з його синами та його братами, 12 -усього. </p>
<p>12 П'ятий на Нетанію з його синами та його братами, 12 - усього. </p>
<p>13 Шостий на Буккію з його синами та його братами, 12 - усього. </p>
<p>14 Сьомий на Єзарелу з його синами та його братами, 12 - усього. </p>
<p>15 Восьмий на Ісаю з його синами та його братами, 12 - усього. </p>
<p>16 Дев'ятий на Маттанію з його синами та його братами, 12 - усього. </p>
<p>17 Десятий на Шімеї з його синами та його братами, 12 - усього.</p>
<p>18 Одинадцятий на Азарела з його синами та його братами, 12 - усього. </p>
<p>19 Дванадцятий на Хашавію з його синами та його братами, 12 - усього. </p>
<p>20 Тринадцятий на Шуваела з його синами та його братами, 12 - усього. </p>
<p>21 Чотирнадцятий на Маттатію з його синами та його братами, 12 - усього. </p>
<p>22 П'ятнадцятий на Єремота з його синами та його братами, 12 - усього.</p>
<p>23 Шістнадцятий на Хананію з його синами та його братами, 12 - усього. </p>
<p>24 Сімнадцятий на Йошвекашу з його синами та його братами, 12 - усього. </p>
<p>25 Вісімнадцятий на Ханані з його синами та його братами, 12 - усього.</p>
<p>26 Дев'ятнадцятий на Маллоті з його синами та його братами, 12 - усього.</p>
<p>27 Двадцятий на Еліяту з його синами та його братами, 12 - усього. </p>
<p>28 Двадцять перший на Готіра з його синами та його братами. 12 - усього.</p>
<p>29. Двадцять другий на Гіддалті з його синами та його братами, 12 - усього. </p>
<p>30 Двадцять третій на Махзіота з його синами та його братами, 12 - усього.</p>
<p>31 Двадцять четвертий на Ромамті Езена з його синами та його братами, усього 12.</p>

<h4>І ХРОНІКА 26 <span class="prim_h6"> Вартові дверей 1-19; наглядачі у святині 20-28; управління нею 29-32</span></h4>
<p>1 До черг одвірних, з корахіїв, належав Мешелемія, син Кораха, з синів Асафа. </p>
<p>2 У Мешелемії були сини: перворідний Захарія, другий Єдієл, третій Зевадія, четвертий Ятнієл,</p>
<p>3 п'ятий Елам, шостий Єгоханан, сьомий Еліоенай. </p>
<p>4 В Оведедома були сини: перворідний Шемая, другий Єгозавад; третій Йоах, четвертий Сахар, п'ятий Натанаїл, </p>
<p>5 шостий Аммієл, сьомий Іссахар, восьмий Пеултай, бо Бог благословив його. </p>
<p>6 У його сина Шемаї народилися сини, що були начальниками в домі свого батька, були бо здібні. </p>
<p>7 Сини Шемаї: Отні, Рефаел, Овид, та сини Елзавада, мужі здібні, Елігу й Семахія. </p>
<p>8 Усі вони з синів Оведедома; вони й їхні сини й їхні брати - мужі здібні, до служби придатні; їх було 62 в Оведедома. </p>
<p>9 У Мешелемії було 18 синів та братів, мужів здібних. </p>
<p>10 У Хоси, з синів Мерарі, були сини: Шімрі, головний, хоч він не був перворідним, та батько поставив його головним; </p>
<p>11 другий Хілкія, третій Тевалія, четвертий Захарія; 13 усіх синів та братів було в Хоси. </p>
<p>12 Цим чергам воротарів, тобто начальникам мужів, були доручені сторожі, як і їхнім братам, щоб служити в домі Господньому. </p>
<p>13 Вони, так малий, як і великий, кинули жереби, за своїми батьківськими родинами на кожну браму. </p>
<p>14 І випав жереб на схід - Шелемії; і на Захарію, його сина, розумного порадника, кинули жереб і випав йому жереб на північ. </p>
<p>15 Оведедомові - на південь, а його синам - комори. </p>
<p>16 Хосі - на захід, коло брами Шаллехет, де дорога йде вгору та де сторожа проти сторожі. </p>
<p>17 На схід стояло щодня по шість, на північ щодня по чотири, і на південь щодня по чотири, а коло комор по два. </p>
<p>18 Коло Парвару, на захід, чотири при дорозі і два коло Парвару. </p>
<p>19 Це черги воротарів із синів Кораха та синів Мерарі. </p>
<p>20 Левіти, їхні брати, що наглядали над скарбами дому Божого й над скарбами з святих речей були: </p>
<p>21 сини Ладана, тобто потомки Гершона, від Ладана, голови батьківських домів Ладана гершонія, Єхієл. </p>
<p>22 Сини ж Єхієла: Зетам та його брат Йоіл були над скарбами Господнього дому. </p>
<p>23 З амраміїв, іцгаріїв, хевроніїв, узієліїв, </p>
<p>24 Шевуел син Гершома, сина Мойсея, був головним над скарбами, </p>
<p>25 а з його братів, від Еліезера: Рехавія його син; Ісая його син; Йорам його син; Зіхрі його син, та Шеломіт його син. </p>
<p>26 Цей Шеломіт та його брат були над усіма скарбами з святих речей; їх присвятили були цар Давид, голови батьківських домів, тисячники, сотники та військові начальники; </p>
<p>27 вони їх присвятили з військової здобичі на утримання Господнього дому. </p>
<p>28 Усе, що присвятив Самуїл, видющий, Саул, син Кіша, Авнер, син Нера, та Йоав, син Церуї, все присвячене було в руках Шеломіта та його братів. </p>
<p>29. З іцгаріїв - Хананія та його сини були призначені для зовнішніх справ Ізраїля як правителі та судді. </p>
<p>30 З хевроніїв - Хашавія та його брати, мужі відважні - 1700 - мали догляд над Ізраїлем по цей бік Йордану, на захід, у всіляких Господніх ділах та царській службі. </p>
<p>31 У хевроніїв, що їхнім головою був Єрія, -за родоводами їхніх батьківських домів - зроблено сорокового року Давидового царювання перегляд, і знайшлись у них мужі відважні, в Язері гілеадському, - </p>
<p>32 та й у їхніх братів, людей здібних; а було їх 2700 голів над родинами, їх настановив цар Давид над рувимлянами, гадіями та над половиною коліна Манассії, у всіх ділах Божих та в усіх справах царських.</p>

<h4>І ХРОНІКА 27 <span class="prim_h6"> Давидові урядовці 1-15; родоначальники 16-22; перепис населення 23-24; управління царським майном 25-31; царські радники 32-34</span></h4>
<p>1 Оце сини Ізраїля, за їхнім числом, голови батьківських домів, тисячники, сотники й урядовці, що за їхніми відділами служили цареві у всіх справах, приходячи й відходячи щомісяця, на всі місяці року; а було їх 24 000 в кожному відділі. </p>
<p>2 Над першим відділом, на перший місяць, був Їшбаал, син Завдієла: 24 000 було в його відділі.</p>
<p>3 Він був із синів Переца, голова над усіма військовими начальниками, на перший місяць.</p>
<p>4 Над відділом другого місяця був Єлеазар, син Додая ахохія; на чолі його відділу був начальник Міклот; 24 000 було в його відділі. </p>
<p>5 Начальником третього війська, на третій місяць, був Беная, син Єгояди священика; 24 000 було в його відділі. </p>
<p>6 Цей Беная був одним із тридцятьох хоробрих і голова над тридцятьма, і в його відділі був Амінадав, його син. </p>
<p>7 Четвертий, на четвертий місяць, був Азаел, брат Йоава, а по ньому Зевадія, його син; 24 000 було в його відділі. </p>
<p>8 П'ятий, на п'ятий місяць, був начальник Шамгут зерахій; 24 000 було в його відділі. </p>
<p>9 Шостий, на шостий місяць, був Іра, син Ікеша, з Текоа; 24 000 було в його відділі. </p>
<p>10 Сьомий, на сьомий місяць, був Хелец пелоній, із синів Ефраїма; 24 000 було в його відділі. </p>
<p>11 Восьмий, на восьмий місяць, був Сібхай з Хушу, з роду Зераха; 24 000 було в його відділі. </p>
<p>12 Дев'ятий, на дев'ятий місяць, був Авієзер з Анатоту, з роду Веніямина; 24 000 було в його відділі. </p>
<p>13 Десятий, на десятий місяць, був Маграй з Нетофи, з роду Зераха; 24 000 було в його відділі.</p>
<p>14 Одинадцятий, на одинадцятий місяць, був Беная з Піратону, з синів Ефраїма; 24 000 було в його відділі.</p>
<p>15 Дванадцятий, на дванадцятий місяць, був Хелдай з Нетофи, з роду Отнієла; 24 000 було в його відділі.</p>
<p>16 На чолі ж колін Ізраїля були: у рувимлян, як начальник, Еліезер, син Зіхрі; у симеоніїв Шефатія, син Маахи;</p>
<p>17 у Леві Хашавія, син Кемуела; в Арона Цадок;</p>
<p>18 у Юди Еліяв, з братів Давида; в Іссахара Омрі, син Михаїла;</p>
<p>19 у Завулона Ішмая, син Овдії; у Нафталі Єрімот, син Асрієла;</p>
<p>20 у синів Ефраїма Осія, син Азазії; у половини коліна Манассії Йоіл, син Педаї;</p>
<p>21 у половини коліна Манассії в Гілеаді Їддо, син Захарії; у Веніямина Яазієл, син Авнера;</p>
<p>22 у Дана Азарел, син Єрохама. Це князі над колінами Ізраїля.</p>
<p>23 Давид не перелічив тих, що їм було нижче від двадцятьох років, бо Господь сказав, що намножить Ізраїля, наче зір небесних.</p>
<p>24 Йоав, син Церуї, заходився, було, робити перепис, та не закінчив: бо через те був гнів Божий на Ізраїля, і перепис той не був записаний у літописну книгу царя Давида.</p>
<p>25 Над царськими скарбами був Азмавет, син Адієла; а над запасами в краю, в містах, по селах та в баштах - Йонатан, син Уззії. </p>
<p>26 Над сільськими робітниками, що порали землю, - Езрі, син Келува. </p>
<p>27 Над виноградниками - Шімеї з Рами, а над пивницями у виноградниках -Завді з Шефаму. </p>
<p>28 Над маслинами та смоківницями, що в Шефелі, Ваал-Ханан із Гедеру, а над запасами олії - Йоас. </p>
<p>29. Над товаром, що пасся в Шароні, - Шітрай з Шарону, а над товаром у долинах - Шафат, син Адлая. </p>
<p>30 Над верблюдами - Овіл, ізмаїльтянин, а над ослицями - Єхдея з Мероноту. 
<p>31 Над вівцями - Язіз агарянин. Усі ці були управителями майна в царя Давида. </p>
<p>32 Йонатан, Давидів дядько, був дорадником; з нього був чоловік мудрий і письменний, а Єхієл, син одного хахмонія, був при царських дітях. </p>
<p>33 Ахітофел був теж дорадником царя, а Хушай аркій - другом царя; </p>
<p>34 а по Ахітофелеві Єгояда, син Бенаї, та Евіятар. Йоав був начальником війська в царя.</p>

<h4>І ХРОНІКА 28 <span class="prim_h6"> Остання воля Давида 1-8; нагадка Соломонові 9-10; начерк святині 11-19; ще одна нагадка Соломонові 20-21</span></h4>
<p>1 Давид зібрав у Єрусалимі всіх ізраїльських князів, старшин над Колінами, начальників над відділами, що були на службі в царя, тисячників, сотників, управителів усього майна й скоту, що належав цареві та його синам, разом із скопцями, - хоробрих витязів та всіх відважних. </p>
<p>2 Став тоді цар Давид на ноги і промовив: “Послухайте мене, браття мої й мій народе! Було в мене на думці збудувати дім спочинку для ковчегу Господнього союзу й підніжок під ноги Бога нашого і я наготував, що треба до будування. </p>
<p>3 Але Бог мені сказав: Не ти збудуєш дім моєму імені, бо ти людина войовнича й проливав кров. </p>
<p>4 Однак же Господь, Бог Ізраїля, вибрав мене з усього дому мого батька, щоб я був царем над Ізраїлем повіки; бо він вибрав Юду князем, а в домі Юди - дім мого батька, а з-поміж синів мого батька сподобив настановити мене царем над усім Ізраїлем; </p>
<p>5 а з-поміж усіх моїх синів, - бо багато синів дав мені Господь, - вибрав він Соломона, мого сина, щоб сидів на престолі Господнього царства, над Ізраїлем. </p>
<p>6 І сказав мені: Соломон, син твій, збудує мені дім і мої двори, бо я вибрав його собі за сина й буду йому батьком; </p>
<p>7 я утривалю царство його навіки, якщо він буде пильно виконувати мої заповіді та мої постанови, як до цього дня. </p>
<p>8 Отож перед усім Ізраїлем, громадою Господньою, і вслух Бога нашого говорю я вам: Бережіть, пильнуйте всі заповіді Господа, Бога вашого, щоб вам володіти цією доброю землею й залишити й після себе в спадщину своїм дітям навіки. </p>
<p>9 І ти, Соломоне, сину мій, знай Бога твого батька й служи йому щирим серцем та покірною душею, бо Господь вивідує всі серця й знає усі скриті думки. Коли шукатимеш його, то знайдеш, а коли покинеш його, то й він відкине тебе назавжди. </p>
<p>10 Гляди ж: Господь вибрав тебе. щоб ти збудував дім на святиню. Будь, отже, мужнім і роби це!” </p>
<p>11 І передав Давид Соломонові, синові своєму, начерк притвору, храму його, його скарбниць, його верхніх світлиць, його внутрішніх кімнат, місце прощання, </p>
<p>12 і начерк усього, що був обдумав: дворів дому Господнього, усіх кімнат навкруги для скарбниць дому Божого й для скарбниць на присвячені речі, </p>
<p>13 для священицьких та левітських черг, для всякої роботи при службі в домі Господнім та для всілякого посуду, що вживано його в домі Господнім. </p>
<p>14 Він установив вагу золота для всіх золотих речей при кожній службі, і вагу срібла для всіх срібних речей при кожній службі; </p>
<p>15 вагу для всіх золотих ліхтарів та їхніх золотих лямп, визначивши вагу для кожного ліхтаря та його лямп; вагу для срібних ліхтарів, для кожного ліхтаря та його лямп, згідно з призначенням кожного ліхтаря; </p>
<p>16 і вагу золота на столи для хлібів появлення, на кожний стіл, і срібла на срібні столи; </p>
<p>17 на вилки, умивальниці й кропильниці зо щирого золота, і на золоті чаші, по вазі кожної чаші, і на срібні чаші, по вазі кожної чаші.</p>
<p>18 і на жертовник для палення кадила з литого золота, за вагою, і на подобу колісниці з золотими херувимами, що простягали крила й покривали ковчег Господнього союзу. </p>
<p>19 Усе це, всі роботи, що були в начерку, показав йому в записі, що був від Господа. </p>
<p>20 Тоді Давид сказав до свого сина Соломона: “Будь мужній і сильний! Берись до діла! Не бійсь і не лякайсь, бо Господь Бог, Бог мій, з тобою! Він не полишить тебе й не покине тебе, доки не закінчиш усієї роботи на службу дому Господньому.</p>
<p>21 Ось черги священиків та левітів до всякої служби при домі Божому. Маєш до всякої роботи різних охочих людей, здатних до всякого діла; так начальники, як і ввесь народ, готові на всі твої накази.”</p>

<h4>І ХРОНІКА 29 <span class="prim_h6"> Видатки Давидові на будову святині 1-5; пожертви князів 6-9; Давидова молитва 10-19; коронування Соломона 20-25; джерела до історії Давида 26-30</span></h4>
<p>1 Мовив цар Давид до всієї громади: “Соломон, син мій, що його одного вибрав Бог, ще молодий, слабкий хлопчина, а діло це велике, бо йдеться про палац не для людини, а для Господа Бога. </p>
<p>2 Що було в мене сили, наготував я для дому Бога мого: золота на золотий посуд, срібла на срібний посуд, міді на мідний, заліза на залізний, дерева на дерев'яний, ониксового каміння вставного каміння, малахіту, смугнастого каміння й всякого дорогоцінного каміння та силу мармуру.</p>
<p>3 До того - в моїй любові до дому Бога мого - є ще в мене власний скарб золота й срібла, і його я даю на дім Бога мого, окрім усього того, що я приготував для святого дому:</p>
<p>4 три тисячі талантів золота, золота офірського, та 7 000 талантів щирого срібла на облицювання стін у домах,</p>
<p>5 щоб було золоте, що має бути золотим, і срібне, що має бути срібним, і на всілякі вироби мистецьких рук. А тепер чи не схоче ще хтось жертвувати добровільно для Господа?”</p>
<p>6 І почали жертвувати добровільно голови над родинами, начальники над колінами Ізраїля, тисячники, сотники й високі царські службовці.</p>
<p>7 Дали вони на будову дому Божого: золота - 5 000 талантів та 10000 даріїв, срібла - 10000 талантів, міді - 18 000 талантів, а заліза - 100 000 талантів. </p>
<p>8 У кого було дорогоцінне каміння, той віддав його до скарбниці дому Господнього, на руки Єхієла гершонія. </p>
<p>9 І радів народ, що вони розщедрились. бо жертвували вони Господеві від щирого серця, і цар Давид теж був вельми врадуваний. </p>
<p>10 Тоді Давид благословив Господа перед усією громадою. Давид промовив: “Благословен, о Господи, Боже Ізраїля, батька нашого, по віки вічні! </p>
<p>11 Твоя, о Господи, велич, сила, слава, вічність і пишнота, бо все, що на небі й на землі, твоє! Тобі, о Господи, належить царство! Ти вищий над усе як Владика! </p>
<p>12 Багатство й слава - від тебе. Ти усім володієш; у твоїй руці сила й могутність, у твоїй руці - зробити кожного великим, сильним. </p>
<p>13 Тому, о Боже наш, тепер ми тебе прославляємо і хвалимо твоє преславне ім'я. </p>
<p>14 Бо хто я й хто народ мій, що ми удостоїлися таких щедрих дарів? Усе бо від тебе, і з твоєї руки те, що ми тобі дали; </p>
<p>15 ми бо чужинці й приходні перед тобою, як і всі батьки наші; неначе тінь, життя наше на землі, і нічого сталого немає. </p>
<p>16 Господи, Боже наш! Усі оці достатки, що ми наготували для будови дому тобі, твоєму святому імені, воно з твоєї руки й усе твоє. </p>
<p>17 Знаю, Боже мій, що ти вивідуєш серце й щирість любиш; я від щирого серця пожертвував усе це, а тепер бачу, що й народ твій, що оце тут, радо жертвує тобі.</p>
<p>18 Господи, Боже Авраама, Ісаака й Ізраїля, батьків наших! Збережи довіку цю добру настанову в серці твого народу й спрямуй їхнє серце до тебе. </p>
<p>19 А Соломонові, моєму синові, дай серце праве, щоб пильнував твої заповіді, твої накази й твої постанови та щоб зробив усе й збудував палац, що для нього я все приготував.” </p>
<p>20 Потім Давид сказав до громади: “Славіте Господа, Бога вашого!” І вся громада славила Господа, Бога батьків своїх, і припала та поклонилась Господеві й цареві. </p>
<p>21 І принесли Господеві жертви; а другого дня принесли всепалення Господеві: 1000 бичків, 1000 баранів, 1000 ягнят з їхніми ливними жертвами й безліч жертв за всього Ізраїля. </p>
<p>22 І вони їли та пили перед Господом того дня з великими радощами, і вдруге окликнули царем Соломона, Давидового сина, та й помазали його в ім'я Господнє на князя, а Цадока на священика. </p>
<p>23 І сів Соломон на Господньому престолі як цар замість Давида, свого батька, і щастило йому, і ввесь Ізраїль корився йому. </p>
<p>24 Всі князі, всі вельможі й усі сини царя Давида піддались цареві Соломонові. </p>
<p>25 Господь звеличав вельми Соломона перед очима Ізраїля й дав йому славу царства, якої не мав перед ним ні один цар в Ізраїлі. </p>
<p>26 Отак Давид, син Єссея, царював над Ізраїлем. </p>
<p>27 Часу царювання його над Ізраїлем було 40 років; у Хевроні царював він 7 років, а в Єрусалимі царював 33 роки. </p>
<p>28 І помер у щасливій старості, нажившись на світі в багатстві й славі, а Соломон, син його, став царем замість нього. </p>
<p>29. Дії царя Давида, від перших до останніх, записані в записках видющого Самуїла, в записках пророка Натана й у записках видющого Гада, </p>
<p>30 а так само все його царювання й усі його подвиги й пригоди, що трапились були з ним, з Ізраїлем та з усіма царствами в інших краях. </p>

</body>
</html>
