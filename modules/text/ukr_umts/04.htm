<h2>Числа</h2>
<h4>Розділ 1</h4>
<p>1 Господь промовив до Мойсея в пустелі Синай у наметі зібрання першого дня другого місяця на другий рік після того, як народ Ізраїлю вийшов з Єгипту. Він сказав:</p>
<p>2 «Порахуйте всю громаду народу Ізраїлю за родами й родинами. Запишіть ім’я кожного чоловіка.</p>
<p>3 Ти й Аарон маєте порахувати їх за підрозділами, всіх чоловіків в Ізраїлі від двадцяти років і старше, що здатні до військової служби.</p>
<p>4 По одному чоловіку з кожного коліна мусять допомагати вам. І кожен буде головою своєї родини.</p>
<p>5 Ось імена цих людей, що допомагатимуть вам: від Рувима — Елізур, син Шедеура;</p>
<p>6 від Симеона — Шелуміел, син Цурішаддая;</p>
<p>7 від Юди — Нашон, син Аммінадава;</p>
<p>8 від Іссаха́ра — Нетанел, син Зуара;</p>
<p>9 від Завулона — Еліав, син Гелона;</p>
<p>10 від синів Йосипа: від Ефраїма — Елішама, син Аммігуда, від Манассії — Ґамаліел, син Педазура;</p>
<p>11 від Веніамина — Авідан, син Ґідеоні;</p>
<p>12 від Дана — Агієзер, син Аммішаддая;</p>
<p>13 від Ашера — Паґіел, син Окрана;</p>
<p>14 від Ґада — Еліасаф, син Деуела; * [( <em>Деуела </em>Або «Реуела». )]</p>
<p>15 від Нафталі — Агіра, син Енана.</p>
<p>16 Це були мужі, обрані з громади, голови колін батьківських, голови племен Ізраїлю.</p>
<p>17 Тож Мойсей і Аарон взяли цих мужів, яких було обрано пойменно.</p>
<p>18 Вони скликали разом усю громаду першого дня другого місяця. Люди записувалися за їхніми колінами й родами, а тих, кому двадцять і більше років, рахували пойменно.</p>
<p>19 Як Господь звелів Мойсею, так він і перелічив їх у Синайській пустелі.</p>
<p>20 І було їх: нащадків Рувима, первістка Ізраїлю, пораховано за їхніми родами й родинами. Кожен чоловік від двадцяти років і старше, кожен здатний служити у війську був перелічений поіменно, по одному.</p>
<p>21 Число порахованих із коліна Рувима було сорок шість тисяч п’ятсот.</p>
<p>22 Нащадків Симеона пораховано за їхнім родами й родинами. Кожен чоловік від двадцяти років і старше, кожен здатний служити у війську був перелічений поіменно, по одному.</p>
<p>23 Число порахованих із коліна Симеона було п’ятдесят дев’ять тисяч триста.</p>
<p>24 Нащадків Ґада пораховано за їхніми родами й родинами. Кожен чоловік від двадцяти років і старше, кожен здатний служити у війську був перелічений поіменно, по одному.</p>
<p>25 Число порахованих із коліна Ґада було сорок п’ять тисяч шістсот п’ятдесят.</p>
<p>26 Нащадків Юди пораховано за їхніми родами й родинами. Кожен чоловік від двадцяти років і старше, кожен здатний служити у війську був перелічений поіменно, по одному.</p>
<p>27 Число порахованих із коліна Юди було сімдесят чотири тисячі шістсот.</p>
<p>28 Нащадків Іссаха́ра пораховано за їхніми родами й родинами. Кожен чоловік від двадцяти років і старше, кожен здатний служити у війську був перелічений поіменно, по одному.</p>
<p>29 Число порахованих з коліна Іссаха́ра було п’ятдесят чотири тисячі чотириста.</p>
<p>30 Нащадків Завулона пораховано за їхніми родами й родинами. Кожен чоловік від двадцяти років і старше, кожен здатний служити у війську був перелічений поіменно, по одному.</p>
<p>31 Число порахованих з коліна Завулона було п’ятдесят сім тисяч чотириста.</p>
<p>32 З синів Йосипа: нащадків Ефраїма пораховано за їхніми родами й родинами. Кожен чоловік від двадцяти років і старше, кожен здатний служити у війську був перелічений поіменно, по одному.</p>
<p>33 Число порахованих з коліна Ефраїма було сорок тисяч п’ятсот.</p>
<p>34 Нащадків Манассії пораховано за їхніми родами й родинами. Кожен чоловік від двадцяти років і старше, кожен здатний служити у війську був перелічений поіменно, по одному.</p>
<p>35 Число порахованих з коліна Манассії було тридцять дві тисячі двісті.</p>
<p>36 Нащадків Веніамина пораховано за їхніми родами й родинами. Кожен чоловік від двадцяти років і старше, кожен здатний служити у війську був перелічений поіменно, по одному.</p>
<p>37 Число порахованих з коліна Веніамина було тридцять п’ять тисяч чотириста.</p>
<p>38 Нащадків Дана пораховано за їхніми родами й родинами. Кожен чоловік від двадцяти років і старше, кожен здатний служити у війську був перелічений поіменно, по одному.</p>
<p>39 Число порахованих з коліна Дана було шістдесят дві тисячі сімсот.</p>
<p>40 Нащадків Ашера пораховано за їхніми родами й родинами. Кожен чоловік від двадцяти років і старше, кожен здатний служити у війську був перелічений поіменно, по одному.</p>
<p>41 Число порахованих з коліна Ашера було сорок одна тисяча п’ятсот.</p>
<p>42 Нащадків Нафталі пораховано за їхніми родами й родинами. Кожен чоловік від двадцяти років і старше, кожен здатний служити у війську був перелічений поіменно, по одному.</p>
<p>43 Число порахованих з коліна Нафталі було п’ятдесят три тисячі чотириста.</p>
<p>44 Це мужі, що їх порахували Мойсей і Аарон та дванадцять вождів Ізраїлю, по одному з кожного коліна.</p>
<p>45 Усіх же людей народу ізраїльського, що їх було пораховано за їхніми родами, від двадцяти років і старше, всіх здатних служити у війську в Ізраїлі,</p>
<p>46 всіх заразом пораховано було шістсот три тисячі п’ятсот п’ятдесят.</p>
<p>47 Левитів за їхнім батьківським коліном разом з іншими пораховано не було.</p>
<p>48 І сказав Господь Мойсею:</p>
<p>49 «Не перераховуй коліно Левія. Не переписуй їх разом з народом Ізраїлю.</p>
<p>50 А постав їх при святому наметі Заповіту, над усім його начинням, над усім, що до нього належить. Вони мусять носити святий намет і все його знаряддя, вони мусять доглядати за ним, і ставати табором навколо святого намету.</p>
<p>51 Як тільки святий намет треба переносити, левити мають розібрати його, як тільки святий намет треба ставити, левити мають зробити це. Якщо ж хтось інший наблизиться до нього — смерть йому.</p>
<p>52 Народ Ізраїлю ставатиме табором окремо, кожний у своєму полку, кожен у своєму таборі, під своїм прапором.</p>
<p>53 Та левити мають ставати табором навколо святого намету Заповіту, щоб гнів Божий не впав на громаду ізраїльську. Левити доглядають за святим наметом Заповіту».</p>
<p>54 Тож народ Ізраїлю зробив усе так, як Господь заповідав Мойсею.</p>

<h4>Розділ 2</h4>
<p>1 Господь сказав Мойсею та Аарону:</p>
<p>2 «Діти Ізраїлю мають ставати кожний під своїм власним прапором і під прапором своїх родів. Вони мають ставати навколо намету зібрання на певній відстані від нього.</p>
<p>3 На сході, там де сходить сонце — прапор табору Юди з його полками. Вождем синів Юди буде Нашон, син Аммінадава.</p>
<p>4 Його полк налічує сімдесят чотири тисячі шістсот воїнів.</p>
<p>5 З одного боку коліна Юди стане табором коліно Іссаха́ра. Вождем людей Іссаха́ра буде Нетанел, син Зуара.</p>
<p>6 Його полк налічує п’ятдесят чотири тисячі чотириста воїнів.</p>
<p>7 З іншого боку Юди стане коліно Завулона. Вождем людей Завулона буде Еліав, син Гелона.</p>
<p>8 Його полк налічує п’ятдесят сім тисяч чотириста воїнів.</p>
<p>9 Усього в таборі Юди налічується за полками сто вісімдесят шість тисяч чотириста воїнів. Вони рушатимуть першими.</p>
<p>10 На південь — прапор табору Рувима з його полками. Вождем людей Рувима буде Елізур, син Шедеура.</p>
<p>11 Його полки налічують сорок шість тисяч п’ятсот воїнів.</p>
<p>12 З одного боку коліна Рувима стане коліно Симеона. Вождем синів Симеона буде Шелуміел, син Цурішаддая.</p>
<p>13 Його полки налічують п’ятдесят дев’ять тисяч триста воїнів.</p>
<p>14 З іншого боку коліна Рувима стане коліно Ґада. Вождем синів Ґада буде Еліасаф, син Деуела. * [( <em>Деуела </em>Або «Реуела». )]</p>
<p>15 Його полки налічують сорок п’ять тисяч шістсот п’ятдесят воїнів.</p>
<p>16 Усього в таборі Рувима налічується за полками сто п’ятдесят одна тисяча чотириста п’ятдесят воїнів. Вони рушатимуть другими.</p>
<p>17 Далі рушатиме намет зібрання у таборі левитів, посередині інших таборів. Вони рушатимуть, як стояли таборами, кожен на своєму місці і під своїм прапором.</p>
<p>18 На захід стоятиме прапор табору Ефраїма, з його полками. Вождем людей Ефраїма буде Елішама, син Аммігуда.</p>
<p>19 Його полки налічують сорок тисяч п’ятсот воїнів.</p>
<p>20 Поруч із ними коліно Манассії. Вождем дітей Манассії буде Ґамаліел, син Педазура.</p>
<p>21 Його полки налічують тридцять дві тисячі двісті воїнів.</p>
<p>22 З іншого боку коліна Ефраїма буде коліно Веніамина. Вождем людей Веніамина буде Авідан, син Ґідеоні.</p>
<p>23 Його полки налічують тридцять п’ять тисяч чотириста воїнів.</p>
<p>24 Усього в таборі Ефраїма налічується за полками сто вісім тисяч сто воїнів. Вони рушатимуть третіми.</p>
<p>25 На півночі — прапор табору Дана, з його полками. Вождем синів Дана буде Агієзер, син Аммішаддая.</p>
<p>26 Його полки налічують шістдесят дві тисячі сімсот воїнів.</p>
<p>27 З одного боку коліна Дана буде коліно Ашера. Вождем людей Ашера буде Паґіел, син Окрана.</p>
<p>28 Його полки налічують сорок одну тисячу п’ятсот воїнів.</p>
<p>29 З іншого боку коліна Дана буде коліно Нафталі. Вождем людей Нафталі буде Агіра, син Енана.</p>
<p>30 Його полки налічують п’ятдесят три тисячі чотириста воїнів.</p>
<p>31 Усього в таборі Дана налічується сто п’ятдесят сім тисяч шістсот воїнів. Під своїми прапорами табір Дана виступить останнім».</p>
<p>32 Це все діти Ізраїлю, яких було перелічено. Всього пораховано по таборах за полками шістсот три тисячі п’ятсот п’ятдесят воїнів.</p>
<p>33 Як і заповідав Господь Мойсею, левитів не було пораховано разом з рештою ізраїльтян.</p>
<p>34 Тож сини Ізраїлю зробили все, що Господь заповідав Мойсею. Так вони ставали табором під своїми прапорами. Так вони рушали, кожен зі своїм родом та зі своєю родиною.</p>

<h4>Розділ 3</h4>
<p>1 Ось покоління Аарона й Мойсея, коли Господь розмовляв з Мойсеєм та горі Синай.</p>
<p>2 Ось імена синів Аарона: Надав (первенець), Авігу, Елеазар та Ітамар.</p>
<p>3 То були імена синів Аарона, помазаних і призначених служити священиками.</p>
<p>4 Та Надав і Авігу померли перед лицем Господа, коли принесли хибний вогонь перед Господом у пустелі Синай. Синів же вони не мали. Тож Елеазар та Ітамар служили священиками протягом усього життя батька їхнього Аарона.</p>
<p>5 Господь сказав Мойсею:</p>
<p>6 «Приведи коліно Левія і віддай їх на службу до священика Аарона.</p>
<p>7 Вони служитимуть йому і служитимуть усій громаді при наметі зібрання, і виконуватимуть усю важку роботу при священному наметі.</p>
<p>8 Вони дбатимуть про все начиння намету зібрання і служитимуть (замість усіх інших з громади Ізраїлю) відправи у святилищі.</p>
<p>9 Признач левитів Ааронові та його синам. Серед усього народу Ізраїлю вони цілковито віддані Аарону.</p>
<p>10 І признач Аарона та його синів, виконували свої обов’язки як належить священикам. А будь-кого іншого, крім левитів, хто наблизиться до святих речей, мусить бути покарано на смерть». * [( <em>хто… речей </em>Або «хто буде удавати себе за священика». )]</p>
<p>11 Господь сказав Мойсею:</p>
<p>12 «Ось Я взяв левитів з-поміж народу ізраїльського замість усіх первістків народу ізраїльського. І будуть левити Моїми.</p>
<p>13 Бо кожен первісток — Мій. Того дня, коли Я вбив усіх первістків в Єгипті, Я взяв Собі всіх первістків в Ізраїлі, як від людини, так і від тварини в Ізраїлі. Вони будуть Моїми. Я — Господь». * [( <em>Бо кожен… Господь </em>Ізраїль мусив стати «народом священиків». У Єгипті Бог відібрав усіх первістків бути священиками (Див.: <a href='/ukr_umt/2/19/6'>Вих. 19:6</a>). Але вони відмовилися від цього на горі Синай (<a href='/ukr_umt/2/20/19'>Вих. 20:19</a>). Тож Бог обрав левитів замість них і встановив закон, згідно з яким, люди мусили «викуповувати» своїх первістків. )]</p>
<p>14 І сказав Господь Мойсею в пустелі Синай:</p>
<p>15 «Порахуй левитів за родами їхніми й родинами. Перелічи всіх чоловіків віком від місяця й старше».</p>
<p>16 Тож Мойсей порахував їх, як Господь наказав йому.</p>
<p>17 Ось імена синів Левія: Ґершон, Когат і Мерарі.</p>
<p>18 Імена синів Ґершона за родами були такі: Либні та Шимей.</p>
<p>19 Сини Когата за їхніми родами були: Амрам, Іцгар, Хеврон та Уззіел.</p>
<p>20 Сини Мерарі за їхніми родами були: Маглі та Муші. Це роди левитів за їхніми родами.</p>
<p>21 Роди Ливні та Шимея належали Ґершонові. Це були роди ґершонітів.</p>
<p>22 Кількість їх, згідно з числом кожного чоловіка віком від місяця й старше становила сім тисяч п’ятсот чоловік.</p>
<p>23 Род ґершонітів став табором за священним наметом з західну.</p>
<p>24 Вождем батьківського дому ґершонітів був Еліасаф, син Лаела.</p>
<p>25 Ґершонії мали доглядати в наметі зібрання святий намет і його покриття, запону при вході до намету зібрання,</p>
<p>26 запону подвір’я, завісу при вході до подвір’я перед святим наметом, вівтар і його мотуззя, а також виконувати важливу роботу, пов’язану з цим усім.</p>
<p>27 Роди Амрама, Іцгара, Хеврона та Уззіела належали Когатові. Це були Когатові роди.</p>
<p>28 Згідно з числом кожної людини чоловічої статі віком від місяця і старше їх було вісім тисяч триста чоловік, що наглядали за святими речами. * [( <em>вісім тисяч триста </em>Це число наведене виключно у деяких древньогрецьких текстах. Древньогебрейські рукописи містять «вісім тисяч шістсот». Див.: <a href='/ukr_umt/4/3/22'>Числ. 3:22</a>, <a href='/ukr_umt/4/3/28'>28</a>, <a href='/ukr_umt/4/3/34'>34</a>, <a href='/ukr_umt/4/3/39'>39</a>. )]</p>
<p>29 Роди Когата стали табором уздовж південного боку священного намету.</p>
<p>30 Вождем батьківського дому родин Когата був Елізафан, син Уззіела.</p>
<p>31 Вони доглядали ковчег, стіл, світильник, вівтарі, начиння, яке там використовувалося, завісу, й виконували важливі роботи, пов’язані з усім цим.</p>
<p>32 Верховним з-поміж вождів левитів був Елеазар, син священика Аарона. Він відповідав за тих, хто доглядав за священними речами.</p>
<p>33 Роди Маглі та Муші належали Мерарі. Вони складали роди Мераріїв.</p>
<p>34 Їх кількість, згідно з числом кожного чоловіка віком від місяця і старше була шість тисяч двісті чоловік.</p>
<p>35 Вождем батьківського дому родин Мераїїв був Цурієл, син Абігайла. Вони стали табором вздовж північного боку священного намету.</p>
<p>36 Мерарії мали доглядати за рамами священного намету, його палями, стовпами, його підніжжям, за всім його начинням і виконувати всю важливу роботу, пов’язану з цим,</p>
<p>37 а також за стовпами навколо подвір’я, їхнім підніжжям, кілками і мотуззям.</p>
<p>38 Мойсей, Аарон та його сини стали табором перед святим наметом зі східного боку, на схід сонця. Вони охороняли святиню ізраїльського народу. А будь-кого іншого, хто наблизиться, слід бути покарати на смерть.</p>
<p>39 Усіх левитів, яких Мойсей та Аарон порахували за наказом Господа за їхніми родами, включаючи кожного чоловіка віком від місяця й старше, було двадцять дві тисячі.</p>
<p>40 Господь сказав Мойсею: «Порахуй кожного первістка чоловічої статі в народі Ізраїлю віком від місяця й старше і зроби перелік імен їхніх.</p>
<p>41 Візьми левитів для Мене, Господа, замість кожного первістка синів Ізраїлю і худобу левитів заміни на первістків худоби ізраїльського народу».</p>
<p>42 Тож Мойсей порахував кожного первістка всіх синів Ізраїлю, як Господь наказав йому.</p>
<p>43 Кількість усіх первістків чоловічої статі, перелічених за іменами, віком від одного місяця і старше, становила двадцять дві тисячі двісті сімдесят три.</p>
<p>44 Господь сказав Мойсею:</p>
<p>45 «Візьми левитів замість кожного первістка народу ізраїльського й худобу левитів замість їхньої худоби. Левити — Мої. Я — Господь.</p>
<p>46 Щоб заплатити за двісті сімдесят три первістки з народу Ізраїлю, що перевищують кількість левитів,</p>
<p>47 візьми по п’ять шекелів за кожного. Бери святим шекелем, тобто двадцять ґер за шекель. * [( <em>шекель </em>Приблизно 11,5 гр.<br><em>ґера </em>Приблизно 1 гр. )]</p>
<p>48 Віддай срібло Аарону та його синам за двохсот сімдесят трьох первістків».</p>
<p>49 Тож Мойсей узяв гроші, щоб сплатити викуп за тих, що перевищували кількість викуплених левитами.</p>
<p>50 Він взяв срібло від первістків народу Ізраїлю: тисячу триста п’ятдесят шість шекелів за святим шекелем. * [( <em>тисячу триста п’ятдесят шість шекелів </em>Приблизно 16 кг. )]</p>
<p>51 Мойсей віддав срібло Аарону та його синам, як йому наказав Господь.</p>

<h4>Розділ 4</h4>
<p>1 І сказав Господь Мойсею і Аарону:</p>
<p>2 «Порахуй синів Когата серед левитів за їхніми родами й родинами</p>
<p>3 віком від тридцяти до п’ятдесяти років — усіх хто прийшов служити, виконувати роботу в наметі зібрання.</p>
<p>4 Це служба синів Когата у наметі зібрання: дбати про найсвятіші речі.</p>
<p>5 Коли табір вирушатиме, Аарон та сини його мусять увійти, спустивши запону, і вкрити нею ковчег Заповіту.</p>
<p>6 Тоді вони мусять укрити його тонкою шкіряною ковдрою, розстелити на ній темно-синє простирадло, й вставити жердини в петлі ковчега.</p>
<p>7 Потім вони мусять розстелити синю тканину на святому столі й поставити на ньому тарілки, ложки, келихи й глеки для ливних пожертв, і повсякденний хліб теж має бути на ньому.</p>
<p>8 Тоді вони мають накинути червону тканину на все це, покрити її тонкою шкірою, а потім вставити палі на місце.</p>
<p>9 Потім вони мають узяти блакитну тканину й накрити світильник, його свічки, шипці й гасильниці, і всі глечики з оливою, яку вживають у світильнику.</p>
<p>10 Потім вони мають огорнути його і все його знаряддя покривалом з найтоншої шкіри й поставити на ноші.</p>
<p>11 Вони мусять накрити найтоншою блакитною тканиною золотий вівтар, вкрити його найтоншою шкірою і вставити палі на місце.</p>
<p>12 Тоді вони мають узяти всі частини знаряддя, що використовується під час служби у Святому Місці, й загорнути їх у блакитну тканину, а тоді вкрити їх найтоншою шкірою й поставити їх на ноші.</p>
<p>13 Тоді вони мають прибрати попіл з жертовника й накрити його пурпуровою тканиною.</p>
<p>14 Тоді вони мають покласти на те все знаряддя, що використовується під час служби на вівтарі: жаровні, виделки, кочерги, чаші — все начиння жертовника. Все це вони мають вкрити покривалом з найтоншої шкіри і вставити палі на місце.</p>
<p>15 Коли Аарон та його сини закінчать покривати святі речі і все знаряддя і коли табір буде вже готовий вирушати, після цього сини Когата можуть увійти, щоб нести їх. Таким чином вони не торкатимуться святих речей і не помруть. Сини Когата нестимуть ці речі у наметі зібрання.</p>
<p>16 Елеазар, син священика Аарона, відповідатиме за оливу для світильника, запашне куріння, повсякденні жертви й оливу для помазання. Він доглядатиме за всім священним наметом і всім у ньому, за святими речами та знаряддям».</p>
<p>17 Тоді Господь сказав Аарону й Мойсею:</p>
<p>18 «Дивіться, щоб рід Когата не зник з-поміж левитів.</p>
<p>19 Зроби це для них, аби жили вони й не вмирали, коли наближатимуться до найсвятіших речей. Нехай Аарон і сини його ввійдуть і призначать для кожного з них його роботу й ношу його,</p>
<p>20 щоб сини Когата не могли ввійти й побачити святиню бодай на хвилю, інакше вони помруть».</p>
<p>21 Господь сказав Мойсею:</p>
<p>22 «Порахуй людей Ґершона також за їхніми родинами й родами</p>
<p>23 віком від тридцяти до п’ятдесяти років — усіх, хто прийшов служити, виконувати роботу в наметі зібрання.</p>
<p>24 Це служба синів Ґершона: складати й переносити.</p>
<p>25 Вони переноситимуть запони святого намету зібрання і його покрови, покривала з найтоншої шкіри, що зверху на ньому, й запону входу до намету зібрання,</p>
<p>26 запони двору, а також при вході до воріт у дворі, який оточує святий намет і вівтар, їхнє мотуззя і все робоче знаряддя, і все це стосується їх. Вони виконуватимуть цю роботу.</p>
<p>27 Уся робота Ґершонових синів — те, що вони носять і складають, виконуватиметься за розпорядженням Аарона та його синів. І признач їх доглядати за всім, що вони носитимуть.</p>
<p>28 Це робота синів Ґершона в наметі зібрання, і вони виконуватимуть свою службу під наглядом Ітамара, сина священика Аарона.</p>
<p>29 Порахуй синів Мерарі за їхніми родами й родинами,</p>
<p>30 кожного віком від тридцяти до п’ятдесяти років — усіх, хто прийшов служити, виконувати роботу в наметі зібрання.</p>
<p>31 Їхні обов’язки — нагляд за тим, що вони нестимуть разом з усією їхньою роботою у наметі зібрання, включатиме раму святого намету, його палі та стовпи й підніжки,</p>
<p>32 стовпи навколишнього подвір’я, їхні підніжки, кілки, мотуззя й усе відповідне знаряддя. Перелічи речі, що їм доручено доглядати й нести.</p>
<p>33 Це служба родин Мераріїв, включаючи всю їхню службу в наметі зібрання, під наглядом Ітамара, сина священика Аарона».</p>
<p>34 Мойсей, Аарон і вожді колін порахували людей Когата за їхніми родами й родинами</p>
<p>35 віком від тридцяти до п’ятдесяти — усіх, хто став до служби, щоб виконувати роботу в наметі зібрання.</p>
<p>36 Кількість людей, порахованих за їхніми родами, становила дві тисячі сімсот п’ятдесят.</p>
<p>37 Це пораховані з родів Когата — всі, хто служив у наметі зібрання, кого Мойсей та Аарон порахували за наказом Господа, даним через Мойсея.</p>
<p>38 Ґершонітів було пораховано за їхніми родами й родинами,</p>
<p>39 кожного віком від тридцяти до п’ятдесяти — усіх, хто прийшов служити, виконувати роботу в наметі зібрання.</p>
<p>40 Кількість усіх перелічених за їхніми родами становила дві тисячі шістсот тридцять чоловік.</p>
<p>41 Це всі пораховані з родів Ґершона, хто служив у наметі зібрання, кого Мойсей та Аарон порахували за наказом Господа.</p>
<p>42 Людей Мерарі було пораховано за їхніми родами і родинами,</p>
<p>43 кожного віком від тридцяти до п’ятдесяти — всіх, хто прийшов служити й виконувати роботу в наметі зібрання.</p>
<p>44 Кількість усіх порахованих за їхніми родами становила три тисячі двісті чоловік.</p>
<p>45 Це всі пораховані з родів Мерарі, хто служив для перенесення намету зібрання, кого Мойсей та Аарон порахували за наказом Господа.</p>
<p>46 Мойсей, Аарон та провідники Ізраїлі порахували всіх левитів за їхніми родами й батьківськими родинами,</p>
<p>47 — всіх від тридцяти до п’ятдесяти років, хто прийшов служити й виконувати обов’язок перенесення в намету зібрання.</p>
<p>48 Кількість становила вісім тисяч п’ятсот вісімдесят чоловік.</p>
<p>49 Їх було перераховано за наказом Господа через Мойсея, кожного за його обов’язками й відповідальністю, як Господь наказав Мойсею.</p>

<h4>Розділ 5</h4>
<p>1 Господь сказав Мойсею:</p>
<p>2 «Накажи народу Ізраїлю, щоб вони вислали з табору кожного прокаженого, кожного з будь-якою течею і кожного, хто став нечистий від дотику до померлого.</p>
<p>3 Вишліть і чоловіка, й жінку. Вишліть їх геть із табору, щоб вони не забруднили табір, де Я живу поміж них».</p>
<p>4 Тож народ Ізраїлю зробив це й вислав їх геть із табору. Народ Ізраїлю зробив так, як Господь наказав Мойсею.</p>
<p>5 Господь сказав Мойсею:</p>
<p>6 «Скажи народу Ізраїлю: „Коли чоловік або жінка вчинить якийсь гріх проти когось, це також зрадливе щодо Господа, тоді ця людина винна.</p>
<p>7 Вона мусить визнати гріх, що скоїла, відшкодувати вповні, додати ще одну п’яту до цього й віддати тому, кого скривджено.</p>
<p>8 Якщо скривджений помер і в нього немає близького родича, що отримав би відшкодування, тоді воно піде Господу для священика, разом із бараном, що його приносять у жертву як спокуту за провину.</p>
<p>9 Будь-яка свята жертва, що її народ Ізраїлю приносить священику, священику й належатиме.</p>
<p>10 Хоч би хто що приніс священику, те йому й належатиме”».</p>
<p>11 І сказав Господь Мойсею:</p>
<p>12 «Скажи народу Ізраїлю: „Якщо дружина зайде на манівці, стане невірна чоловікові</p>
<p>13 й зляжеться з іншим, а чоловік її про це не знатиме, і хоч вона й осквернилася, однак свідків немає і її не впіймано на вчинку,</p>
<p>14 і як охоплять його ревнощі до жінки, а вона осквернилася, або як охоплять його ревнощі до жінки, а вона не осквернилася,</p>
<p>15 тоді чоловік мусить привести жінку свою до священика, і мусить він принести пожертву за неї десятину ефи ячмінного борошна. Він не повинен лити оливу на неї або спалювати запашне куріння, бо це пожертва ревнощів, жертва на спомин, що нагадує провину. * [( <em>десятину ефи </em>Приблизно 2,2 л. )]</p>
<p>16 Тоді священик наблизить її і звелить стати перед Господом.</p>
<p>17 Потім священик наллє святої води в глиняну посудину, візьме пороху, що на долівці святого намету, й кине його в воду.</p>
<p>18 Тоді священик поставить жінку перед Господом, розпустить її волосся й покладе їй у руки хлібну жертву, щоб збудити пам’ять, це жертва від її ревнивого чоловіка. І в руці у священика буде гірка вода, що наводить прокляття.</p>
<p>19 Священик примусить жінку присягнутися й скаже їй: „Якщо ніхто не спав з тобою і якщо ти не зрадила й не стала нечистою, поки заміжня за своїм чоловіком, тоді ця гірка вода, що наводить прокляття, не зашкодить тобі.</p>
<p>20 Та якщо ти зрадила у шлюбі свого чоловіка, і стала нечистою і хтось інший, а не чоловік твій, спав з тобою, тоді</p>
<p>21 священик примусить її присягнутися клятвою прокляття: „Нехай Господь зробить так, щоб народ твій ім’ям твоїм проклинав інших, і хай примусить лоно твоє зів’яти, а живіт — знепліднитися. * [( <em>і хай примусить… знепліднитися </em>Або «твоє немовля помре». )]</p>
<p>22 Нехай вода ця, що наводить прокляття, ввійде в тіло твоє і примусить живіт твій знепліднитися, а лоно зів’яти”. Тоді жінка мусить сказати: „Амінь, амінь”.</p>
<p>23 Потім священик запише ці прокляття на сувої і змиє їх гіркою водою.</p>
<p>24 Тоді він дасть випити жінці гірку воду, що наводить прокляття, і вода ввійде в неї, щоб спричинити великий біль.</p>
<p>25 Потім священик візьме з рук жінки жертву ревнощів, поколише нею перед Господом і принесе її на вівтар.</p>
<p>26 Тоді священик візьме жменю з офіри як жертву на спомин і спалить її на вівтарі. Після цього він примусить жінку випити воду.</p>
<p>27 Коли примусить він її випити цю воду, то якщо вона нечиста й була невірна своєму чоловікові, тоді вода, що наводить прокляття, увійде в неї, щоб спричинити великий біль, і живіт її розпухне, а лоно зів’яне. І буде проклята вона межи людьми.</p>
<p>28 Якщо жінка не зганьбила себе, якщо була чиста, тоді визнають її невинною і зможе вона мати дітей.</p>
<p>29 Це правило про ревнощі, коли жінка зайде на манівці, поки вона за чоловіком своїм, і зганьбиться,</p>
<p>30 або коли чоловік почне ревнувати жінку свою. Тоді він має поставити її перед Господом, і священик зробить усе це з нею.</p>
<p>31 Тоді чоловік не винний у вчинку, а жінка понесе кару свою».</p>

<h4>Розділ 6</h4>
<p>1 І сказав Господь Мойсею:</p>
<p>2 «Скажи народу Ізраїлю: „Якщо чоловік або жінка дає особливу обітницю стати назореєм, тобто присвятить себе Господу,</p>
<p>3 та людина мусить, не питиме вина чи інших п’янких напоїв. Та людина не мусить пити виноградного соку, ніякого оцту, зробленого з винограду, ні інших п’янких напоїв, ані їсти свіжого або сушеного винограду.</p>
<p>4 Увесь час свого назорейства та людина не мусить їсти нічого, зробленого з виноградної лози, навіть виноградного насіння або лушпиння.</p>
<p>5 Протягом усього часу назорейської обітниці цієї людини хай бритва не торкається її волосся, доки не скінчаться дні, що на них людина посвятила себе Господу. Людина та буде свята. Вона має відпустити волосся на голові, щоб було воно довгим.</p>
<p>6 Протягом усього часу, на який та людина посвятила себе Господу, вона не мусить входити туди, де є померлий.</p>
<p>7 Вона не повинна порушувати клятву ні заради батька, ні матері, ні брата чи сестри, коли помруть вони, бо знак посвячення Богу на голові в неї. * [( <em>на голові в неї </em>Довге волосся було ознакою клятви Господу. )]</p>
<p>8 Протягом усіх днів назорейства та людина буде святою для Господа.</p>
<p>9 Якщо хтось раптово помре поруч із назореєм і це осквернить знак його посвяченості Богу, він мусить поголити голову в день очищення. Це може бути тільки на сьомий день після того, як він торкнувся мертвого тіла.</p>
<p>10 Восьмого дня та людина має принести священику до входу до намету зібрання двох горлиць чи двох голуб’ят.</p>
<p>11 Священик принесе одне як жертву очищення, а друге — як жертву всеспалення, щоб ту людину очистити, бо вона порушила клятву, торкнувшись померлого. Того ж дня людина мусить знову освятити голову,</p>
<p>12 посвятити себе Господу на всі дні назорейства, і принести однолітнє ягня як жертву за провину. Попередні ж дні не враховуватимуться, бо дні назорейства його було опоганено.</p>
<p>13 Ось закон для назорея: того дня, коли скінчиться час назорейства, його мусять привести до входу в намет зібрання.</p>
<p>14 Він мусить принести в жертву Господу: одне однолітнє ягня без вад як жертву всеспалення і одну однолітню ярочку без вад як жертву очищення, і барана без вад як мирну жертву,</p>
<p>15 і кошик опрісноків із добірного борошна, замішаного на олії, опрісноків змащених олією, і належні офіри та ливні жертви.</p>
<p>16 Священик принесе все це перед Господом і здійснить жертву очищення людини та жертву спалення,</p>
<p>17 барана як мирну жертву Господу разом із кошиком опрісноків. Священик мусить принести належну офіру та ливну жертву.</p>
<p>18 Потім назорей має поголити посвячену голову при вході до намету зібрання, узяти посвячене волосся й покласти його у вогонь під мирною жертвою.</p>
<p>19 Після цього священик візьме відварену баранячу лопатку й один прісний корж із кошика та одну паляницю прісну й покладе в руки назорея, коли той зістриже посвячене волосся.</p>
<p>20 Потім священик принесе все це як жертву колихання перед Господом. Це буде святий дар, бо священик має разом з грудиною жертви колихання стегно жертви принесення. Після цього назорей може пити вино.</p>
<p>21 Це закон для назорея, що дав обітницю. Це його жертви за своє посвячення, крім того, на що він іще спроможеться. Згідно з обітницею, що її дала та людина, вона має й поводитися, згідно з законом про назорейську посвяту”».</p>
<p>22 Господь сказав Мойсею:</p>
<p>23 «Скажи Аарону та його синам: „Ви маєте благословляти народ Ізраїлю таким чином. Кажіть їм:</p>
<p>24 „Нехай Господь благословить тебе<br>й охороняє тебе.<br></p>
<p>25 Нехай Господь світить тобі лицем Своїм<br>і виявить тобі Свою доброту!<br> * [( <em>Нехай Господь… Своїм </em>Або «Нехай Господь посміхнеться тобі». )]</p>
<p>26 Нехай Господь посміхнеться тобі<br>і дасть тобі мир!”<br> * [( <em>Нехай Господь… тобі </em>Або «Нехай Господь дасть тобі те, про що ти молишся». )]</p>
<p>27 Так вони призиватимуть ім’я Моє на народ Ізраїлю і Я благословлятиму їх”».</p>

<h4>Розділ 7</h4>
<p>1 Того дня, коли Мойсей закінчив встановлювати святий намет, він помазав і освятив його і все його начиння, і вівтар, і все його знаряддя. Коли він помазав їх і освятив їх,</p>
<p>2 провідники, голови батьківських домів, вожді колін, що стояли на чолі перепису, принесли дари.</p>
<p>3 Принесли вони перед Господом як дари свої шість критих возів і дванадцять волів — один віз на двох вождів і по волу на кожного. Коли вони принесли їх перед святий намет,</p>
<p>4 Господь сказав Мойсею:</p>
<p>5 «Прийми ці дари від них, ці дари будуть використані в наметі зібрання. Віддай це левитам для їхньої служби».</p>
<p>6 Тож Мойсей узяв вози й волів і віддав їх левитам.</p>
<p>7 Він узяв два критих вози та чотирьох волів людям Ґершона, як потребувала їхня служба.</p>
<p>8 Він дав чотири критих вози та вісім волів людям Мерарі, як потребувала їхня служба під керівництвом Ітамара, сина священика Аарона.</p>
<p>9 Він не дав нічого людям Когата, бо їхня служба стосувалася святих речей, які вони мали нести на своїх плечах.</p>
<p>10 Вожді також принесли дари для посвячення жертовника, коли його було помазано. Вожді принесли свої дари перед жертовником.</p>
<p>11 Тоді Господь сказав Мойсею: «Нехай вожді один по одному приносять свої дари щодня».</p>
<p>12 Той, хто приніс свої дари першого дня, був Нашон, син Аммінадава з коліна Юди.</p>
<p>13 Його дарунками були срібна таріль, вагою сто тридцять шекелів, одна срібна чаша, вагою сімдесят шекелів (обидві за святим шекелем), обоє повні добірного борошна, замішаного на оливі, для хлібної жертви, * [( <em>сто тридцять шекелів </em>Приблизно 1,5 кг.<br><em>сімдесят шекелів </em>Приблизно 800 гр. )]</p>
<p>14 один великий золотий черпак вагою десять шекелів, повна ладану, * [( <em>десять шекелів </em>Приблизно 115 гр. )]</p>
<p>15 один бичок із череди, один баран, однолітнє ягня для жертви всеспалення,</p>
<p>16 один козел для жертви очищення,</p>
<p>17 для мирної жертви два бики, п’ять баранів, п’ять козлів, п’ять ягнят-одноліток. Це було принесення Нашона, сина Аммінадава.</p>
<p>18 Другого дня Нетанел, син Зуара, вождь Іссаха́ра приніс дар.</p>
<p>19 Його подарунками були срібна таріль вагою сто тридцять шекелів, одна срібна чаша вагою сімдесят шекелів, обидві за святим шекелем, обидві повні добірного борошна, замішаного на оливі, для хлібної жертви,</p>
<p>20 один великий золотий черпак вагою десять шекелів, повний ладану,</p>
<p>21 один бичок, один баран, одне однолітнє ягня для жертви всеспалення,</p>
<p>22 один козел для жертви очищення,</p>
<p>23 для мирної жертви два бики, п’ять баранів, п’ять козлів і п’ять ягнят-одноліток. Це було приношення Нетанела, сина Зуара.</p>
<p>24 Третього дня Еліав, син Гелона, вождь Завулонова коліна, приніс дар.</p>
<p>25 Його подарунками були срібна таріль вагою сто тридцять шекелів, одна срібна чаша вагою сімдесят шекелів, обидві за святим шекелем, обидві повні добірного борошна, замішаного на оливі, для хлібної жертви,</p>
<p>26 один великий золотий черпак вагою десять шекелів, повний ладану,</p>
<p>27 один бичок, один баран, одне однолітнє ягня для жертви всеспалення,</p>
<p>28 один козел для жертви очищення,</p>
<p>29 для мирної жертви два бики, п’ять баранів, п’ять козлів і п’ять ягнят-одноліток. Це було приношення Еліава, сина Гелона.</p>
<p>30 Четвертого дня Елізур, син Шедеура, вождь Рувимова коліна, приніс дар.</p>
<p>31 Його подарунками були срібна таріль вагою сто тридцять шекелів, одна срібна чаша вагою сімдесят шекелів, обидві за святим шекелем, обидві повні добірного борошна, замішаного на оливі, для хлібної жертви,</p>
<p>32 один великий золотий черпак вагою десять шекелів, повний запашного куріння,</p>
<p>33 один бичок, один баран, одне однолітнє ягня для жертви всеспалення,</p>
<p>34 один козел для жертви очищення,</p>
<p>35 для мирної жертви два бики, п’ять баранів, п’ять козлів і п’ять ягнят-одноліток. Це приношення Елізура, сина Шедеура.</p>
<p>36 П’ятого дня Шелуміел, син Цурішаддая, вождь Симеонова коліна, приніс дар.</p>
<p>37 Його подарунками були срібна таріль вагою сто тридцять шекелів, одна срібна чаша вагою сімдесят шекелів, обидві за святим шекелем, обидві повні добірного борошна, замішаного на оливі, для хлібної жертви,</p>
<p>38 один великий золотий черпак вагою десять шекелів, повний ладану,</p>
<p>39 один бичок, один баран, одне однолітнє ягня для жертви всеспалення,</p>
<p>40 один козел для жертви очищення,</p>
<p>41 для мирної жертви два бики, п’ять баранів, п’ять козлів і п’ять ягнят-одноліток. Це приношення Шелуміела, сина Цурішаддая.</p>
<p>42 Шостого дня Еліасаф, син Деуела, вождь Ґадова коліна, приніс дар.</p>
<p>43 Його подарунками були срібна таріль вагою сто тридцять шекелів, одна срібна чаша вагою сімдесят шекелів, обидві за святим шекелем, обидві повні добірного борошна, замішаного на оливі, для хлібної жертви,</p>
<p>44 один великий золотий черпак вагою десять шекелів, повний ладану,</p>
<p>45 один бичок, один баран, одне однолітнє ягня для жертви всеспалення,</p>
<p>46 один козел для жертви очищення,</p>
<p>47 для мирної жертви два бики, п’ять баранів, п’ять козлів і п’ять ягнят-одноліток. Це приношення Еліасафа, сина Деуела. * [( <em>Деуела </em>Або «Реуела». )]</p>
<p>48 Сьомого дня Елішама, син Аммігуда, вождь Ефраїмова коліна приніс дар.</p>
<p>49 Його подарунками були срібна таріль вагою сто тридцять шекелів, одна срібна чаша вагою сімдесят шекелів, обидві за святим шекелем, обидві повні добірного борошна, замішаного на оливі, для хлібної жертви,</p>
<p>50 один великий золотий черпак вагою десять шекелів, повний ладану,</p>
<p>51 один бичок, один баран, одне однолітнє ягня для жертви всеспалення,</p>
<p>52 один козел для жертви очищення,</p>
<p>53 для мирної жертви два бики, п’ять баранів, п’ять козлів і п’ять ягнят-одноліток. Це приношення Елішама, сина Аммігуда.</p>
<p>54 Восьмого дня Ґамаліел, син Педазура, вождь Манассієвого коліна, приніс дар.</p>
<p>55 Його подарунками були срібна таріль вагою сто тридцять шекелів, одна срібна чаша вагою сімдесят шекелів, обидві за святим шекелем, обидві повні добірного борошна, замішаного на оливі, для хлібної жертви,</p>
<p>56 один великий золотий черпак вагою десять шекелів, повний ладану,</p>
<p>57 один бичок, один баран, одне однолітнє ягня для жертви всеспалення,</p>
<p>58 один козел для жертви очищення,</p>
<p>59 для мирної жертви два бики, п’ять баранів, п’ять козлів і п’ять ягнят-одноліток. Це приношення Ґамаліела, сина Педазура.</p>
<p>60 Дев’ятого дня Авідан, сина Ґідеоні, вождь Веніаминова коліна, приніс дар.</p>
<p>61 Його подарунками були срібна таріль вагою сто тридцять шекелів, одна срібна чаша вагою сімдесят шекелів, обидві за святим шекелем, обидві повні добірного борошна, замішаного на оливі, для хлібної жертви,</p>
<p>62 один великий золотий черпак вагою десять шекелів, повний ладану,</p>
<p>63 один бичок, один баран, одне однолітнє ягня для жертви всеспалення,</p>
<p>64 один козел для жертви очищення,</p>
<p>65 для мирної жертви два бики, п’ять баранів, п’ять козлів і п’ять ягнят-одноліток. Це приношення Авідана, сина Ґідеоні.</p>
<p>66 Десятого дня Агієзер, син Аммішаддая, вождь Данова коліна, приніс дар.</p>
<p>67 Його подарунками були срібна таріль вагою сто тридцять шекелів, одна срібна чаша вагою сімдесят шекелів, обидві за святим шекелем, обидві повні добірного борошна, замішаного на оливі, для хлібної жертви,</p>
<p>68 один великий золотий черпак вагою десять шекелів, повний ладану,</p>
<p>69 один бичок, один баран, одне однолітнє ягня для жертви всеспалення,</p>
<p>70 один козел для жертви очищення,</p>
<p>71 для мирної жертви два бики, п’ять баранів, п’ять козлів і п’ять ягнят-одноліток. Це приношення Агієзера, сина Аммішаддая.</p>
<p>72 Одинадцятого дня Паґіел, син Окрана, вождь Ашерова коліна, приніс дар.</p>
<p>73 Його подарунками були срібна таріль вагою сто тридцять шекелів, одна срібна чаша вагою сімдесят шекелів, обидві за святим шекелем, обидві повні добірного борошна, замішаного на оливі, для хлібної жертви,</p>
<p>74 один великий золотий черпак вагою десять шекелів, повний ладану,</p>
<p>75 один бичок, один баран, одне однолітнє ягня для жертви всеспалення,</p>
<p>76 один козел для жертви очищення,</p>
<p>77 для мирної жертви два бики, п’ять баранів, п’ять козлів і п’ять ягнят-одноліток. Це приношення Паґіела, сина Окрана.</p>
<p>78 Дванадцятого дня Агіра, син Енана, вождь коліна Нафталі, приніс дар.</p>
<p>79 Його подарунками були срібна таріль вагою сто тридцять шекелів, одна срібна чаша вагою сімдесят шекелів, обидві за святим шекелем, обидві повні добірного борошна, замішаного на оливі, для хлібної жертви,</p>
<p>80 один великий золотий черпак вагою десять шекелів, повний ладану,</p>
<p>81 один бичок, один баран, одне однолітнє ягня для жертви всеспалення,</p>
<p>82 один козел для жертви очищення,</p>
<p>83 для мирної жертви два бики, п’ять баранів, п’ять козлів і п’ять ягнят-одноліток. Це приношення Агіра, сина Енана.</p>
<p>84 Це були приношення від вождів Ізраїлю на посвяту жертовника, коли його було помазано: дванадцять срібних тарелів, дванадцять срібних чаш, дванадцять великих золотих черпаків,</p>
<p>85 кожна срібна тарілка важила сто тридцять шекелів і кожна срібна чаша — сімдесят шекелів. Усі срібні посудини разом важили дві тисячі чотириста шекелів, за святим шекелем. * [( <em>дві тисячі чотириста шекелів </em>Приблизно 27,6 кг. )]</p>
<p>86 Дванадцять золотих посудин, повних запашного куріння, важили десять шекелів, кожна за святим шекелем. Усі золоті посудини разом важили сто двадцять шекелів. * [( <em>сто двадцять шекелів </em>Приблизно 1,4 кг. )]</p>
<p>87 Усього тварин для жертви всеспалення було: дванадцять бичків, дванадцять баранів, дванадцять однолітніх ягнят із необхідними хлібними жертвами, дванадцять козлів для жертви очищення.</p>
<p>88 Всього тварин для мирної жертви було: двадцять чотири бички, шістдесят баранів, шістдесят козлів, шістдесят ягнят-одноліток. Це були дари посвяти для жертовника після того, як його було помазано.</p>
<p>89 Коли Мойсей увійшов до намету зібрання, щоб говорити з Богом, він почув голос, що промовляв до нього з-поміж двох Ангелів над запоною, що була над ковчегом Заповіту. Ось що Господь сказав йому.</p>

<h4>Розділ 8</h4>
<p>1 І сказав Господь Мойсею:</p>
<p>2 «Скажи Аарону: „Коли ти ставитимеш світильники, сім світильників мають освітлювати те, що перед світильником”».</p>
<p>3 Тож Аарон так і зробив. Він поставив світильники так, що вони освітлювати те, що перед світильником, як наказав Господь Мойсею.</p>
<p>4 Ось як зроблено світильник: його виготовлено з кованого золота, кованого від поставця аж до квітів. Світильник було зроблено точно за зразком, що Господь показав Мойсею.</p>
<p>5 Господь сказав Мойсею:</p>
<p>6 «Візьми левитів з-поміж народу Ізраїлю й очисть їх.</p>
<p>7 Ось що ти зробиш, щоб очистити їх: покропи їх водою очищення, і нехай вони поголять тіла свої і виперуть одяг, щоб бути чистими. * [( <em>водою очищення </em>У цій воді був попіл рудої корови, яку було спалено на жертовнику як жертву очищення. )]</p>
<p>8 Тоді нехай візьмуть молодого бичка й пожертву з добірного борошна, змішаного з оливою. А потім другого бичка з череди як жертву очищення.</p>
<p>9 Тоді ти маєш привести левитів перед намет зібрання і зібрати всю громаду народу ізраїльського.</p>
<p>10 Коли приведеш левитів перед Господом, люди Ізраїлю мають покласти руки на левитів.</p>
<p>11 Аарон представить левитів як особливу жертву Господу від народу Ізраїлю і так вони служитимуть Господу.</p>
<p>12 Левити ж покладуть руки на бичків. Одного принесеш як жертву очищення, а другого як жертву всеспалення Господу, щоб очистити левитів.</p>
<p>13 Тоді поставиш левитів перед Аароном та його синами й віддаси їх в жертву колихання Господу.</p>
<p>14 У такий спосіб ти вилучиш левитів з-поміж народу Ізраїлю. Левити будуть Моїми.</p>
<p>15 Після цього левити почнуть свою роботу в наметі зібрання після того, як ти очистиш їх і віддаси як жертву колихання.</p>
<p>16 Бо кожен із них виділений з-поміж народу ізраїльського й відданий Мені. Вони Мої. Я взяв їх замість кожного первістка кожної жінки.</p>
<p>17 Бо всі первістки народу ізраїльського — Мої, чи то людина, чи то тварина. Того дня, коли Я вигубив усіх первістків у Єгипті, Я виділив їх Собі.</p>
<p>18 Але Я взяв левитів замість усіх первістків народу ізраїльського.</p>
<p>19 І Я віддам левитів цілком Аарону та його синам з-поміж народу Ізраїлю, щоб виконували службу народу Ізраїлю в наметі зібрання і щоб заплатили сповна за народ Ізраїлю, щоб ніяке лихо не спіткало народ Ізраїлю за наближення до святих речей».</p>
<p>20 Мойсей та Аарон і вся громада народу ізраїльського зробили це. Народ Ізраїлю зробив з левитами саме так, як Господь наказав Мойсею щодо них.</p>
<p>21 Левити очистились і випрали одяг, і Аарон віддай їх як жертву колихання Господу, і очистили їх, щоб зробити чистими.</p>
<p>22 Після цього левити увійшли в службу свою в наметі зібрання під наглядом Аарона та його синів. Вони вчинили з левитами саме так, як Господь наказав Мойсею щодо них.</p>
<p>23 Господь сказав Мойсею:</p>
<p>24 «Цей закон для левитів: від двадцяти п’яти років і старше ставатиме кожен із них до служби в наметі зібрання.</p>
<p>25 Але у п’ятдесят років мусить залишити службу й не повинен більше виконувати важку роботу.</p>
<p>26 Він може допомагати братам своїм у наметі зібрання, стояти на варті, але не повинен виконувати відправи. Ось так мусиш розподілити обов’язки левитів».</p>

<h4>Розділ 9</h4>
<p>1 Господь промовив до Мойсея у пустелі Синай в перший місяць другого року після того, як вийшли вони з Єгипту. Він сказав:</p>
<p>2 «Народ Ізраїлю має святкувати Пасху в належний час.</p>
<p>3 Святкуйте її у призначений час чотирнадцятого дня цього місяця надвечір. Святкуйте згідно з усіма правилами та настановами».</p>
<p>4 Тож Мойсей наказав народу Ізраїлю святкувати Пасху.</p>
<p>5 Вони святкували Пасху на чотирнадцятий день першого місяця у присмерках у пустелі Синай. Народ Ізраїлю зробив це, дотримуючись усього того, що Господь звелів Мойсею.</p>
<p>6 Та були серед них і такі, хто став нечистим, бо торкнувся мертвяка і тому не міг того дня святкувати Пасху. Тож прийшли вони того дня до Мойсея та Аарона.</p>
<p>7 І сказали вони Мойсею: «Ми нечисті через померлого, чому ж нам заборонено приносити дари Господу в належний час з усіма іншими людьми Ізраїлю?»</p>
<p>8 Мойсей відповів: «Заждіть, дайте почути Господній наказ щодо вас».</p>
<p>9 Господь сказав Мойсею:</p>
<p>10 «Скажи народу Ізраїлю: „Якщо хтось нечистий через померлого або якщо ви чи нащадки ваші в довгих мандрах, то вони ще можуть святкувати Пасху.</p>
<p>11 Вони мусять відзначати її чотирнадцятого дня другого місяця надвечір. Вони мусять їсти пасхальне ягня з опрісноками та гірким зіллям.</p>
<p>12 Вони не повинні нічого з нього лишати до ранку й не повинні трощити кістки ягняти. Вони мусять святкувати її дотримуючись усіх настанов щодо Пасхи.</p>
<p>13 Але того, хто чистий і не в дорозі, однак не спромігся відсвяткувати Пасху, буде викорінено з-поміж народу його, бо він не приніс жертву Господу в належний час. Чоловік цей страждатиме через гріх свій.</p>
<p>14 Якщо чужинець, який живе між вами, забажає святкувати Пасху Господню, він може це робити згідно з усіма настановами щодо Пасхи та її правил. Ви матимете один закон і для чужинця і для людей цієї землі”».</p>
<p>15 Того дня, коли поставили намет зібрання, хмара вкрила святий намет, намет Свідчення. Ввечері вона висіла над святим наметом і була вогняною до ранку.</p>
<p>16 Так було завжди: хмара вкривала його вдень, а вночі ставала вогняною.</p>
<p>17 Як тільки хмара з’являлася над наметом, то народ Ізраїлю мав рушати. І щоразу, як хмара зупинялася, народ Ізраїлю ставав табором.</p>
<p>18 За знаком Господа народ Ізраїлю рушав і за знаком Господа ставав табором. Вони стояли табором весь час, доки хмара перебувала над святим наметом.</p>
<p>19 Навіть коли хмара перебувала над святим наметом багато днів, народ Ізраїлю дотримувався наказів Господа і не рушав.</p>
<p>20 І коли хмара була над святим наметом лише кілька днів, за знаком Господа вони ставали табором і за знаком Господа вони рушали.</p>
<p>21 Коли хмара була з вечора до ранку, а вранці піднімалася, вони рушали. Чи день, чи ніч, та коли хмара здіймалася, вони рушали.</p>
<p>22 Чи два дні, чи місяць, чи рік, увесь час доки хмара перебувала над святим наметом, спочиваючи на ньому, народ Ізраїлю стояв табором і не рушав. Та коли вона піднімалася, вони рушали.</p>
<p>23 За знаком Господа вони ставали табором, і за знаком Господа вони рушали. Вони дотримувалися наказів Господа за Господніми знаками, що отримували від Мойсея.</p>

<h4>Розділ 10</h4>
<p>1 І сказав Господь Мойсею:</p>
<p>2 «Зроби дві срібні сурми. Зробити їх із кованого срібла, вони служитимуть для того, щоб скликати громаду і будуть сигналом табору зніматися.</p>
<p>3 Коли сурмлять обидві, вся громада має збиратися перед тобою при вході до намету зібрання.</p>
<p>4 Та коли сурмить одна, тоді вожді колін Ізраїлю мають зібратися перед тобою.</p>
<p>5 Коли сурмите ви короткими звуками, рушати мають східні табори.</p>
<p>6 Коли ви вдруге засурмите на сполох, рушати мають південні табори (щоб вони рушили, треба сурмити короткими звуками).</p>
<p>7 А якщо ви збираєте громаду, то сурміть, але не короткими звуками.</p>
<p>8 Сурмити в сурми мусять сини Аарона, священики. Це буде законом для вас повіки, для прийдешніх поколінь.</p>
<p>9 Коли підете в землі ваші війною на ворога, який напав на вас, сурмити у сурми на сполох, і Господь ваш Бог помітить вас і врятує від ворогів.</p>
<p>10 І за днів радості, і на свята, і за днів Нового Місяця сурміть у сурми, коли приносите жертви всеспалення й мирні жертви, і сурми нагадуватимуть про вас Богу вашому. Я — Господь Бог ваш».</p>
<p>11 Двадцятого дня другого місяця другого року хмара знялася зі святого намету Свідоцтва.</p>
<p>12 Тож народ Ізраїлю вирушив у мандри з пустелі Синай. Хмара зупинилася в пустелі Паран.</p>
<p>13 Тож вони рушили вперше за знаком Господа, даним через Мойсея.</p>
<p>14 Прапор табору Юди рушив першим за полками своїми. На чолі війська був Нашон, син Аммінадава.</p>
<p>15 Нетанел, син Зуара очолював військо коліна Іссаха́ра.</p>
<p>16 Еліав, син Гелона, очолював військо коліна Завулона.</p>
<p>17 Знявши святий намет і люди Ґершона, і люди Мерарі, що несли його, рушили.</p>
<p>18 Тоді вирушив прапор табору Рувима за полками. Очолював це військо Елізур, син Шедеура.</p>
<p>19 Шелуміел, син Цурішаддая, очолював військо коліна Симеона.</p>
<p>20 Еліасаф, син Деуела, очолював військо коліна Ґада. * [( <em>Деуела </em>Або «Реуела». )]</p>
<p>21 Тоді вирушили люди Когата, що несли святі речі. Святий намет має бути поставлено, перш ніж вони прийдуть.</p>
<p>22 Тоді за полками вирушив прапор табору Ефраїма. Елішама, син Аммігуда, очолював це військо.</p>
<p>23 Ґамаліел, син Педазура, очолював військо коліна Манассії.</p>
<p>24 Авідан, син Гідоні, очолював військо коліна Веніамина.</p>
<p>25 Прапор табору Дана, охоронців тилу всіх таборів, вирушив полками. Агіезер, син Аммішаддая очолював це військо.</p>
<p>26 Паґіел, син Окрана, очолював військо коліна Ашера.</p>
<p>27 Агіра, син Енана, очолював військо коліна Нафталі.</p>
<p>28 Це був порядок, за яким ішов увесь народ Ізраїлю, за полками, коли вони вирушали.</p>
<p>29 Мойсей сказав Ховаву, сину Реуела-мидіанина, свого тестя: «Ми йдемо до того місця, про яке Господь сказав, що Він його дає нам, ходімо з нами, і ми будемо добре ставитися до тебе, бо Господь обіцяв добро Ізраїлю».</p>
<p>30 Але той відповів: «Я не піду, я піду до свого краю і до родини своєї».</p>
<p>31 Тоді Мойсей промовив: «Не кидай нас, будь ласка, бо ти знаєш, де ми можемо ставати табором у пустелі. Ти будеш очима нашими.</p>
<p>32 Якщо ти підеш з нами, то хоч які блага зробив би ти нам, ми таке ж зробимо для тебе».</p>
<p>33 Тож вони вирушили від гори Господньої і мандрували три дні. Ковчег Заповіту йшов поперед них усі ці три дні, щоб знайти їм місце для табору.</p>
<p>34 Хмара Господа щодня була над ними, відколи вони вийшли з табору.</p>
<p>35 Коли ковчег Заповіту вирушив, Мойсей мовив: «Встань, о Господи!<br>Нехай розсіються вороги Твої.<br>Нехай розбіжаться ті,<br>хто ненавидить Тебе».<br></p>
<p>36 А коли ковчег поставили, Мойсей сказав: «Повернись, о Господи,<br>до незліченних тисяч Ізраїлю».<br></p>

<h4>Розділ 11</h4>
<p>1 Коли люди почали гірко нарікати перед Господом, Всевишній почув це і запалився гнівом. Тож вогонь від Бога загорівся між ними й пожер деякі околиці табору.</p>
<p>2 Тоді люди заволали до Мойсея. Мойсей помолився Господу, і полум’я вщухло.</p>
<p>3 Тож назвали вони це місце Тавера, бо вогонь від Господа палав між ними. * [( <em>Тавера </em>Тавера означає «спалення». )]</p>
<p>4 Та чужинцям серед них забажалося смачнішої їжі, і народ Ізраїлю знову почав репетувати. Вони гукали: «Хто дасть нам м’яса поїсти?</p>
<p>5 Ми пам’ятаємо рибу, що ми їли в Єгипті задарма, огірки, дині, пір, цибулю й часник.</p>
<p>6 Та зараз ми втратили бажання їсти. Немає нічогісінько перед очима, крім манни».</p>
<p>7 Та манна була, мов маленьке коріандрове насіння, а кольором — жовтувате, немов живиця.</p>
<p>8 Люди ходили й збирали її. Потім мололи в жорнах або товкли в ступі. Тоді її варили у горнятку й виробляли з неї пиріжки. На смак вона була, мов коржі на оливі.</p>
<p>9 Коли вночі на табір падала роса, з нею падала і манна.</p>
<p>10 Мойсей почув, що народ тужить по родах своїх, кожен при вході до намету свого. Господь тяжко розгнівався, і стало Мойсею дуже прикро.</p>
<p>11 І сказав Мойсей Господу: «Навіщо навів Ти таку біду на слугу Свого? Чому не знайшов я ласку в Тебе? Ти ж бо звалив увесь тягар відповідальності за цей народ на мене.</p>
<p>12 Хіба ж то я зачав увесь цей народ? Хіба ж то я їх народив, що Ти мені кажеш: „Неси їх на грудях, як нянька носить немовля, до землі, що Ти її пообіцяв батькам їхнім.</p>
<p>13 Де візьму я м’яса, щоб дати всім цим людям, коли вони плачуть переді мною і кажуть: „Дай нам м’яса поїсти!”</p>
<p>14 Я не подужаю нести самотужки весь цей народ, бо це для мене занадто.</p>
<p>15 Якщо й далі Ти так обходитимешся зі мною, благаю: вбий мене, а якщо я знайшов у Тебе ласку, не дай мені зазнати лиха”».</p>
<p>16 Господь відповів Мойсею: «Збери Мені сімдесят старійшин Ізраїлю, про яких ти знаєш, що вони старійшини й вожді народу. Приведи їх до намету зібрання, і нехай вони стануть там з тобою.</p>
<p>17 Я зійду й говоритиму там з тобою. Я візьму в тебе трохи Духу, який ти маєш, і вкладу в них, тож вони допомагатимуть тобі нести тягар народу, щоб не тобі самому нести його. * [( <em>Духу </em>Або «духу». Також див.: <a href='/ukr_umt/4/11/25'>Числ. 11:25</a>, <a href='/ukr_umt/4/11/29'>29</a>. )]</p>
<p>18 І скажи народові: „Освятиться на завтра і будете їсти м’ясо, бо ви плакали перед Господом і питали: „Хто дасть нам м’яса? Нам краще було в Єгипті”. Ось чому Господь дасть вам м’яса й будете їсти.</p>
<p>19 Ви будете їсти його не один день, не два, не п’ять, не десять і не двадцять днів,</p>
<p>20 а цілий місяць, аж доки воно не полізе з вас через ніс, і вас від нього не знудить, бо ви відштовхнули Господа, який серед вас, плакали перед Ним і казали: „Навіщо ми залишили Єгипет?”»</p>
<p>21 Тоді Мойсей сказав: «Тут зі мною шістсот тисяч чоловік, а Ти кажеш: „Я дам їм м’яса і вони їстимуть цілий місяць.</p>
<p>22 Якби навіть череди й отари забити, хіба ж вистачило б для них? Якби всю рибу морську зловити, хіба ж вистачило б для них?”»</p>
<p>23 Господь відповів Мойсею: «Чи ж то влада Господа обмежена? От зараз побачиш, сповниться те, що Я сказав, чи ні».</p>
<p>24 Тож Мойсей вийшов і переповів те, що сказав Господь, і зібрав він сімдесятьох із старійшин Ізраїлю й поставив їх довкола намету.</p>
<p>25 Тоді Господь зійшов у хмарі й говорив до нього. Він узяв від Духу, що був на Мойсеї, і поклав на сімдесятьох старійшин. Коли Дух зійшов на них, вони почали пророкувати. Але знову цього зробити не змогли.</p>
<p>26 Двоє старійшин лишилися в таборі. Ім’я першого було Елдад, а другого — Медад. Дух був на них. Вони були серед старійшин, яких покликав Мойсей, але не вийшли до намету, бо ще пророкували в таборі.</p>
<p>27 Прибіг юнак і сказав Мойсею: «Елдад і Медад прокують у таборі».</p>
<p>28 Ісус, син Навина, помічник Мойсея з юних років, сказав: «Мойсею, мій пане, заборони їм!»</p>
<p>29 Та Мойсей відповів: «Ти ревнуєш за мене? Хотів би я, щоб усі люди Господні були пророками, щоб Господь пролив Свій Дух на них».</p>
<p>30 Тоді Мойсей і старійшини повернулися до табору.</p>
<p>31 Господь наслав вітер, і він приніс перепелиць із моря й розкидав їх навколо всього табору на день ходи в один бік і день ходи в інший, по всьому табору, до двох ліктів завтовшки від землі.</p>
<p>32 Люди підвелися й збирали перепелиць цілий день і цілу ніч, і цілий наступний день. Ніхто не назбирав менше шістдесяти кошиків. Вони розклали їх для себе по всьому табору.</p>
<p>33 Поки м’ясо було ще в них на зубах, доки вони не все ще з’їли, Господь розгнівався на людей, і напустив на них страшну хворобу.</p>
<p>34 Тож назвали вони це місце Ківрот-Гаттаава, бо там поховали людей, що прагли м’яса. * [( <em>Ківрот-Гаттаава </em>Тобто «могили палкого бажання». )]</p>
<p>35 Від Ківрот-Гаттаави люди помандрували до Газерота й зупинилися там.</p>

<h4>Розділ 12</h4>
<p>1 Міріам та Аарон нарікали на Мойсея через жінку-кушійку, бо він одружився з кушійкою. * [( <em>кушійкою </em>Або «ефіопкою». )]</p>
<p>2 Вони говорили: «Хіба Господь промовляє тільки через Мойсея? Хіба Він не промовляв також і через нас?» І Господь почув це.</p>
<p>3 (Мойсей був дуже сумирний, скромніший за будь-кого на землі).</p>
<p>4 Раптом Господь наказав Мойсею, Аарону та Міріам: «Прийдіть до намету зібрання, усі троє». Тож усі троє прийшли.</p>
<p>5 Тоді Господь зійшов у хмарному стовпі, зупинився при вході до намету зібрання і покликав: «Аароне та Міріам!» Обоє вийшли наперед.</p>
<p>6 Він промовив: «Почуйте слова Мої. Коли є серед вас пророк,<br>Я, Господь, відкриваюсь йому у з’яві.<br>Я розмовляю з ним уві сні.<br></p>
<p>7 Але зі слугою Моїм Мойсеєм не так.<br>Я довіряю йому весь дім Свій.<br></p>
<p>8 Я розмовляю з ним прямо, ясно, а не загадками,<br>і бачить він образ Господа.<br>Як же ви не боїтеся нарікати на слугу Мого Мойсея?»<br></p>
<p>9 Господь розгнівався на них і зник.</p>
<p>10 Коли ж хмара відійшла від намету, то лишилася там Міріам. Шкіра Міріам була вкрита коростою, білою, мов сніг. Аарон обернувся до Міріам і побачив, що вона прокажена.</p>
<p>11 Тоді Аарон промовив до Мойсея: «О пане мій, не карай нас за те, що ми стали дурними; ми згрішили.</p>
<p>12 Благаю, не дай їй бути немов мертвонароджена дитина, що, напівзогнила, виходить з материної утроби.</p>
<p>13 Тож Мойсей благав Господа: „О Боже, благаю, зціли її!”»</p>
<p>14 Тоді Господь сказав Мойсею: «Якби батько її плюнув їй в обличчя, чи не була б вона зганьблена на сім днів? Тож виведи її поза табір, та після семи днів їй можна буде повернутися».</p>
<p>15 То вивели вони Міріам із табору на сім днів, і люди не рушали, доки Міріам не привели назад.</p>
<p>16 По тому люди пішли з Газерота й стали табором у пустелі Паран.</p>

<h4>Розділ 13</h4>
<p>1 І сказав Господь Мойсею:</p>
<p>2 «Підбери людей, щоб розвідати землю Ханаанську, землю, яку Я даю народу Ізраїлю. Пошліть по одному старшому від кожного батьківського коліна».</p>
<p>3 Тож послав Мойсей їх із пустелі Паран згідно з велінням Господа. Всі чоловіки були вождями народу Ізраїлю.</p>
<p>4 Ось їхні імена: від коліна Рувима — Шаммуа, син Заккура;</p>
<p>5 від коліна Симеона — Шафат, син Горі;</p>
<p>6 від коліна Юди — Калев, син Єфунне;</p>
<p>7 від коліна Іссаха́ра — Іґал, син Йосипа;</p>
<p>8 від коліна Ефраїма — Гошеа, син Навина; * [( <em>Гошеа, син Навина </em>Або «Ісус, син Навина». )]</p>
<p>9 від коліна Веніамина — Палті, син Рафу;</p>
<p>10 від коліна Завулона — Ґаддіел, син Соді;</p>
<p>11 від коліна Йосипа, тобто від коліна Манассії — Ґадді, син Сузі;</p>
<p>12 від коліна Дана — Амміел, син Ґемаллі;</p>
<p>13 від коліна Ашера — Сетур, син Михаїла;</p>
<p>14 від коліна Нафталі — Набі, син Вофсі;</p>
<p>15 від коліна Ґада — Ґеуел, син Макі.</p>
<p>16 Це імена мужів, яких Мойсей послав розвідати край. Мойсей назвав Гошеа, сина Навина, Ісусом.</p>
<p>17 Коли Мойсей послав їх розвідати землю Ханаанську, він сказав їм: «Підніміться звідси в Неґев, а звідти — в гори.</p>
<p>18 Подивіться, яка то земля, і чи дужі, чи слабкі люди живуть там, чи мало їх, чи багато,</p>
<p>19 і який той край, де вони живуть, добрий, чи поганий, і які то міста, де вони живуть, відкриті, мов табори, чи мов фортеці,</p>
<p>20 родюча чи неродюча земля, чи є там дерева, чи ні. Зробіть усе можливе й принесіть плодів землі». Тоді була пора першого дозрівання винограду.</p>
<p>21 Тож пішли вони й розвідали землю від пустелі Сін аж до Регову, до Лебо-Гамату.</p>
<p>22 Пішли вони в Неґев і прийшли до Хеврону. (Хеврон збудовано було на сім років раніше, ніж Зоаном у Єгипті). Там були родини Агімана, Шешая, і Талмая, нащадків Анака.</p>
<p>23 Потім прийшли вони в долину Ешкол. Там вони зрізали гілку з одним ґроном винограду, і двоє несли його між собою на жердині, а також смокву і гранати.</p>
<p>24 Це місце назвали долиною Ешкол через ті виноградні ґрона, що діти Ізраїлю там зрізали. * [( <em>Ешкол </em>З гебрейської мови це слово перекладається як «ґроно винограду». )]</p>
<p>25 Тож повернулися вони після розвідки через сорок днів.</p>
<p>26 Прийшли вони до Мойсея та Аарона та всієї громади народу ізраїльського в пустелі Паран, у Кадеші й розповіли їм і всій громаді і показали плоди краю.</p>
<p>27 Вони розповіли: «Ми пішли в землю, куди ти нас послав. Справді, вона тече молоком і медом, і це плоди її.</p>
<p>28 Але люди цієї землі дужі, а міста їхні великі та укріплені. А ще ми бачили там нащадків Анака.</p>
<p>29 У землі Неґев живуть амаликійці. Хиттити, євусити й аморійці живуть у горах. Ханаанці мешкають біля моря та вздовж Йордану».</p>
<p>30 Тоді Калев наказав людям з оточення Мойсея заспокоїтися й сказав: «Ми маємо піти туди й забрати собі цю землю, бо ми безперечно завоюємо її».</p>
<p>31 Але мужі, що ходили з ним, сказали: «Не зможемо ми завоювати той народ, бо він дужчий за нас».</p>
<p>32 Тож принесли вони лиху звістку про землю, яку розвідували для народу Ізраїлю. Вони сказали: «Земля, якою ми мандрували, щоб розвідати, населена людьми-велетнями, котрі без зайвих зусиль переможуть народ ізраїльський.</p>
<p>33 Ми навіть бачили там нефілиміїв, нащадків Анака, що походять із Нефілима. І ми відчували себе, немов коники, і певно, що їм ми також здавалися кониками».</p>

<h4>Розділ 14</h4>
<p>1 Усе зібрання голосно закричало, і тієї ночі люди плакали.</p>
<p>2 Весь народ Ізраїлю нарікав на Мойсея та Аарона. Вся громада сказала їм: «Чому ж не померли ми в Єгипті? Чом не померли в пустелі?</p>
<p>3 Навіщо Господь веде нас у цю землю, щоб полягти від меча? Жінки й діти наші стануть здобиччю. Чи не краще нам повернутися до Єгипту?»</p>
<p>4 Вони казали одне одному: «Оберем собі вождя й повернемося до Єгипту».</p>
<p>5 Мойсей та Аарон упали долілиць перед усім зібранням народу Ізраїлю.</p>
<p>6 Ісус, син Навина, та Калев, син Єфунне, з тих, хто розвідував землю, розідрали на собі одяг (від суму).</p>
<p>7 Вони сказали всій громаді народу ізраїльського: «Земля, якою ми мандрували та яку розвідували, то дуже добра земля.</p>
<p>8 Якщо Господь задоволений нами, Він приведе нас до цієї землі й дасть нам її, ту землю, що тече молоком і медом.</p>
<p>9 Тож не бунтуйте проти Всевишнього Бога й не лякайтеся народу цієї землі, вони нам не зможуть протистояти. Вони беззахисні, а з нами Господь. Не бійтеся їх».</p>
<p>10 Уся громада погрожувала побити їх камінням. Тоді всьому народу Ізраїлю явилася слава Господня в наметі зібрання.</p>
<p>11 І сказав Господь Мойсею: «Доки ці люди відвертатимуться від Мене? Доки не довірятимуть Мені, не зважаючи на всі чудеса, що Я явив серед них?</p>
<p>12 Я вражу їх моровицею, вигублю їх, але зроблю з вас народ більший і дужчий за вас».</p>
<p>13 Тоді Мойсей сказав Господу: «Тоді єгиптяни почують про це, бо Ти силою Своєю вивів народ цей з-поміж них.</p>
<p>14 І скажуть вони про те мешканцям цієї країни. Вони чули, о Господи, що Ти з народом Своїм. Бо бачили Тебе віч-на-віч, і хмара Твоя перебуває над ними, і йдеш Ти поперед них у хмарному стовпі вдень і у стовпі вогню вночі.</p>
<p>15 Якщо Ти вигубиш народ цей, тоді інші народи, почувши про це, скажуть:</p>
<p>16 „Оскільки Господь був не спроможний привести народ Свій у землю, що Він їм пообіцяв, тож вигубив їх у пустелі”.</p>
<p>17 Тож тепер нехай сила Володаря буде величезною, як Ти й обіцяв.</p>
<p>18 Господь нескорий на гнів, велике милосердя Його. Він прощає гріх і переступ, але прощаючи, не вибачає. Він карає дітей, онуків і правнуків за гріхи батьків їхніх. * [( <em>прощає гріх </em>Або «щадить грішників». )]</p>
<p>19 Тож, будь ласка, прости гріх народу цього з великого милосердя Свого, як Ти прощав народ цей, відколи вийшли вони з Єгипту і досі».</p>
<p>20 І промовив Господь: «Гаразд, Я прощаю за словом твоїм.</p>
<p>21 Але як Я живу і як уся земля сповниться славою Господньою,</p>
<p>22 так усі ті, хто бачив славу Мою і Мої дива, що Я їх явив у Єгипті й пустелі, всі, хто випробовували Мене десять разів і не слухалися наказів Моїх,</p>
<p>23 не побачать землі, що Я її пообіцяв батькам їхнім. Тим, хто зневажав Мене, не ввійти туди.</p>
<p>24 Та оскільки слуга мій Калев мислить інакше і слідує віддано за Мною, Я приведу його до землі, куди він ходив, і нащадки його володітимуть нею.</p>
<p>25 В долині живуть амаликійці й ханаанці. Тож завтра поверніться й рушайте в пустелю дорогою до Червоного моря».</p>
<p>26 І сказав Господь Мойсею та Аарону:</p>
<p>27 «Доки ця нечестива громада нарікатиме на Мене? Я чув нарікання народу Ізраїлю на Мене.</p>
<p>28 Скажіть їм, що мовить Господь: „Так само, як Я живу, Я зроблю з вами те, про що ви говорили переді Мною.</p>
<p>29 Ви помрете в цій пустелі — всі ви, перелічені за повним вашим числом, кожен від двадцяти років і старше, хто нарікали на Мене.</p>
<p>30 Не ввійти вам у землю, де Я присягнувся дати вам, за винятком Калева, сина Єфунне, та Ісуса, сина Навина.</p>
<p>31 А дітей ваших, про яких ви казали, що стануть вони здобиччю, Я приведу туди, і вони пізнають землю, якою ви знехтували.</p>
<p>32 А ви помрете в цій пустелі.</p>
<p>33 Діти ваші блукатимуть пустелею сорок років і страждатимуть від невірності вашої, доки всі ви не помрете в цій пустелі.</p>
<p>34 Ви нестиме кару за гріхи ваші сорок років, за числом днів, що ви розвідували землю, тобто сорок років, рахуючи один рік за кожен день. Тоді ви зрозумієте, що то значить, коли Я проти вас”.</p>
<p>35 Я, Господь, кажу: „Я насправді вчиню це з усією цією нечестивою громадою, що зібралася разом проти Мене, всі вони помруть у пустелі.</p>
<p>36 Мужі, яких Мойсей послав розвідати землю, які повернулися й спричинили нарікання всієї громади проти Мене, принісши лиху звістку про цю землю,</p>
<p>37 ті мужі, що принесли погану звістку про землю, помруть від чуми перед Господом.</p>
<p>38 Тільки Ісус, син Навина, та Калев, син Єфунне, з тих мужів, що пішли розвідати землю, лишатимуться живими”».</p>
<p>39 Коли Мойсей промовив слова ці всьому народу Ізраїлю, люди страшенно засмутилися.</p>
<p>40 Вони встали рано-вранці й пішли високо в гори. І мовили вони: «Ось ми тут. Ми підемо до того місця, про яке говорив Господь, бо ми згрішили».</p>
<p>41 Тоді Мойсей мовив: «Чого ж ви й тепер не слухаєтеся наказу Господа? Це не вдасться вам!</p>
<p>42 Не робіть цього, щоб не перемогли вас вороги ваші, бо немає Господа поміж вас.</p>
<p>43 Бо амаликійці та ханаанці будуть там проти вас, і поляжете ви від меча, бо відвернулися від Господа, і Господа з вами не буде».</p>
<p>44 Та вони вперто йшли в гори, хоч ковчег Заповіту Господнього й Мойсей не покинули табору.</p>
<p>45 Амаликійці та ханаанці, що жили у тих горах, зійшли й напали на них, і переслідували їх аж до Хорми.</p>

<h4>Розділ 15</h4>
<p>1 І сказав Господь Мойсею:</p>
<p>2 «Скажи народу Ізраїлю: „Коли ввійдете ви у землю, де житимете, яку Я вам даю,</p>
<p>3 і будете приносити жертви Господу від череди чи отари: жертву всеспалення чи будь-яку іншу жертву, щоб виконати обітницю або добровільну жертву, або на свята, щоб воскурити приємні пахощі для Господа,</p>
<p>4 тоді той, хто приноситиме дари Господу, мусить також принести й офіру в одну десяту ефи добірного борошна, замішаного на одній чверті гіна оливи. * [( <em>одна десята ефи </em>Приблизно 2,2 л.<br><em>чверть гіна </em>Приблизно 0,8 л. )]</p>
<p>5 І даси одну чверть гіна вина як ливну жертву разом із жертвою всеспалення або пожертвою, одна чверть на кожне ягня.</p>
<p>6 Якщо це баран, то мусиш принести офіру в дві десятини добірного борошна, замішаного на третині гіна оливи. * [( <em>дві десятини </em>Приблизно 4,4 л.<br><em>третина гіна </em>Приблизно 1 л. )]</p>
<p>7 Принесеш третину гіна вина як ливну жертву, приємні пахощі для Господа.</p>
<p>8 Коли приносиш бичка як жертву всеспалення чи як жертву на виконання обітниці, чи як мирну жертву Господу,</p>
<p>9 то мусиш принести разом із бичком офіру в три десятини ефи добірного борошна, замішаного на половині гіна оливи. * [( <em>три десятини ефи </em>Приблизно 6,6 л.<br><em>половина гіна </em>Приблизно 1,6 л. )]</p>
<p>10 Принесеш півгіна вина як ливну жертву, вогняну офіру, приємні пахощі для Господа.</p>
<p>11 Так робитимеш при кожному волі, кожному барані, кожній вівці чи кожному козлі.</p>
<p>12 Хоч скільки б ви приносили, робіть так щоразу, хоч скільки б їх було.</p>
<p>13 Кожен мусить робити це в такий спосіб, приносячи вогняну жертву, приємні пахощі для Господа.</p>
<p>14 І коли відтепер чужинець житиме з тобою або серед тебе і принесе вогняну жертву, приємні пахощі для Господа, мусить він робити це так, як робите ви.</p>
<p>15 Щодо громади, закон буде один і для вас, і для чужинця, який живе серед вас. Цей закон буде на всі часи, для всіх поколінь. І ви, й чужинці однакові перед Господом.</p>
<p>16 Ви і чужинець, що живе серед вас, матимете один закон і одне правило”».</p>
<p>17 І сказав Господь Мойсею:</p>
<p>18 «Скажи народу Ізраїлю: „Як прийдете до землі, куди Я вас веду,</p>
<p>19 і коли їстимете хліб із тієї землі, то мусите принести дар Господу.</p>
<p>20 З першого тіста мусите принести хлібину в жертву. Приносьте його як дар з току.</p>
<p>21 З першого вашого тіста ви мусите принести дар Господу, відтепер і в усіх прийдешніх поколіннях.</p>
<p>22 Коли ж ненавмисне помилитеся й не виконаєте всі ці настанови, що їх дав Господь Мойсею,</p>
<p>23 все те, що Господь наказав вам, з того дня, як Господь заповідав вам, і надалі, відтепер і для всіх поколінь ваших,</p>
<p>24 та коли це зроблено буде ненавмисне, і громада не усвідомлювала цього, тоді вся громада мусить принести бичка як жертву всеспалення, приємні пахощі Господу, разом з хлібною жертвою та ливною жертвою, згідно з настановами, і одного козла як жертву очищення.</p>
<p>25 Так священик очистить усю громаду народу Ізраїлю, щоб їх було прощено. Бо то була помилка й вони принесли пожертву свою, вогняну жертву Господу й жертву очищення за свою помилку перед Господом.</p>
<p>26 Усій громаді народу Ізраїлю й чужинцю посеред вас проститься, бо ви всі помилилися.</p>
<p>27 Та якщо одна людина згрішить ненавмисне, вона мусить принести козу-однолітку як жертву очищення.</p>
<p>28 Тоді священик зробити усе необхідне, щоб очистить перед Господом ту людину, що ненавмисне помилилася, та щоб простилося їй.</p>
<p>29 І для будь-кого з синів Ізраїлю і для чужинця, що живе поміж вас, матимете один закон для ближнього, що помиляється.</p>
<p>30 Але людина, яка грішить навмисне, ображає Господа і її слід викорінити з-поміж народу її.</p>
<p>31 Бо та людина зневажає слово Господа, порушила Його заповіді. Та людина мусить бути викорінена. Її провина буде на ній”».</p>
<p>32 Перебуваючи в пустелі, люди Ізраїлю знайшли чоловіка, який збирав хмиз суботнього дня.</p>
<p>33 Побачивши, що він збирає хмиз, люди привели його до Мойсея та Аарона і до всієї громади.</p>
<p>34 Вони взяли його під варту, бо ще не було ясно, що з ним робити.</p>
<p>35 Тож Господь сказав Мойсею: «Цього чоловіка треба вбити. Всі люди мусять побити його камінням за табором».</p>
<p>36 Тож уся громада вивела його за табір і забила його до смерті камінням, так, як Господь наказав Мойсею.</p>
<p>37 Тоді Господь промовив до Мойсея:</p>
<p>38 «Скажи народу Ізраїлю, що вони мусять зробити собі китиці по кінцях одягу, відтепер і в усіх прийдешніх поколіннях. І мусять вони додати блакитну нитку в китиці по всіх кутах.</p>
<p>39 Тоді матимете ви китиці, щоб дивитися на них і згадувати всі заповіді Господа, і виконувати їх, а не слідувати своєму серцю й очам, щоб не бути невірними.</p>
<p>40 Тож пам’ятайте й виконуйте всі заповіді Мої і будете святими для Господа вашого.</p>
<p>41 Я — Господь, Бог ваш, який вивів вас із землі Єгипетської, що бути Богом вашим. Я — Господь, Бог ваш».</p>

<h4>Розділ 16</h4>
<p>1 Кора, син Іцгара, сина Когата, сина Левія, а також Датан і Авірам, сини Еліава, (і Он, син Пелета) з синів Рувима,</p>
<p>2 повстали проти Мойсея разом з двомастами п’ятдесятьма ізраїльтянами, вождями громади, радниками на зборах, визначними людьми.</p>
<p>3 Вони зібралися разом проти Мойсея та Аарона і сказали їм: «Годі вже вам! Бо вся громада, всі вони святі, і Господь із ними. Чому ви ставите себе над усім народом Господнім?»</p>
<p>4 Почувши це, Мойсей упав долілиць (показуючи, що він в ньому немає пихи).</p>
<p>5 Тоді сказав він Корі і всім його прибічникам: «Вранці Господь сповістить, хто належить Йому і хто святий, і Він приведе того до Себе, і кого Він обере, наблизить до Себе.</p>
<p>6 Зробіть так: ти, Коро, з усіма своїми прибічниками візьми кадильниці</p>
<p>7 й покладіть в них жар, і поклади завтра на них запашне куріння перед Господом. Тоді чоловік, якого Господь обере, буде святим. Годі вже вам, сини Левія!»</p>
<p>8 Тоді Мойсей сказав Корі: «Послухайте, сини Левія!</p>
<p>9 Чи вам не достатньо того, що Бог Ізраїлю вилучив вас із громади Ізраїлю, щоб наблизити вас до Себе, щоб ви виконували службу в святому наметі Господа, стояли перед громадою і служили їй?</p>
<p>10 Він наблизив тебе і твоїх братів, синів Левія, до Себе, але ви також хочете бути ще й священиками.</p>
<p>11 Тож ти й прибічники твої зібралися разом проти Господа. Кому ви нарікаєте на Аарона?»</p>
<p>12 Тоді Мойсей послав по Датана та Авірама, синів Еліава. Та вони відказали: «Ми не прийдемо!</p>
<p>13 Хіба не досить того, що ти вивів нас із землі, що текла молоком і медом, щоб убити в пустелі? А зараз ти хочеш ще й правити нами!</p>
<p>14 Не привів ти нас ні в землю, що тече молоком і медом, ані дав нам землі з полями й виноградниками. Чи й далі засліплюватимеш і дуритимеш цих людей? Ні, не підемо ми».</p>
<p>15 Тож Мойсей дуже розгнівався. І промовив він до Господа: «Не приймай приношення їхнє! Жодного віслюка не взяв я від них і жодному з них не заподіяв зла».</p>
<p>16 Тоді Мойсей сказав Корі: «Ти і всі прибічники твої мусять завтра стати перед Господом: ти і вони, і Аарон.</p>
<p>17 Кожен із вас мусить узяти свою кадильницю й спалити запашне куріння. Потому кожен із вас мусить принести свою кадильницю перед Господом, двісті п’ятдесят кадильниць, і ти й Аарон — кожен свою кадильницю».</p>
<p>18 Тож кожен із них узяв свою кадильницю. Вони поклали туди жар і зверху — запашне куріння і стали при вході до намету зібрання разом з Мойсеєм та Аароном.</p>
<p>19 Кора зібрав усю громаду проти них при вході до намету зібрання. Тоді слава Господа з’явилася всій громаді.</p>
<p>20 І Господь сказав Мойсею та Аарону:</p>
<p>21 «Відійдіть від цього гурту, і Я знищу їх умить».</p>
<p>22 Вони припали обличчям до землі і сказали: «О Боже, Боже над душами всіх людей! Не гнівайся Ти на всю громаду, коли один чоловік згрішив!» * [( <em>О Боже… людей </em>Або «О Боже, Тобі відомо, що у кожного на серці». )]</p>
<p>23 І Господь відповів Мойсею:</p>
<p>24 «Скажи громаді: „Відійдіть від наметів Кори, Датана й Авірама”».</p>
<p>25 Мойсей підвівся і пішов до Датана й Авірама, а старійшини Ізраїлю пішли за ним.</p>
<p>26 Він промовив до громади: «Відійдіть від наметів цих нечестивців і не торкайтеся нічого, що їм належить, щоб не загинути через їхній гріх».</p>
<p>27 Тож люди відступили від наметів Кори, Датана й Авірама. А Датан і Авірам вийшли разом зі своїми жінками, дітьми та немовлятами й стояли при вході до своїх наметів.</p>
<p>28 Мойсей промовив: «З цього ви зрозумієте, що Господь послав мене здійснити все це, і що не під силу мені самому це зробити.</p>
<p>29 Якщо ці люди помруть, як усі люди вмирають, і станеться з ними те, що буває з усіма людьми, то Господь не посилав мене.</p>
<p>30 Коли ж Господь створить щось інше, і земля роззявить рота й проковтне їх і все, що їм належить, і їх буде поховано заживо, тоді ви дізнаєтеся, що ці люди зневажали Господа».</p>
<p>31 Коли він закінчив промовляти ці слова, земля під ними розійшлася,</p>
<p>32 і роззявила земля рота, і проковтнула їх і їхні родини, і всіх людей Кори, і все майно їхнє.</p>
<p>33 Тож було їх поховано живцем з усім майном їхнім, і земля зімкнулася над ними.</p>
<p>34 І увесь Ізраїль розбігся з-довкола них, як почув зойк їхній, бо казали вони: «Земля поглине і нас!»</p>
<p>35 Тоді послав Господь вогонь і той пожер двісті п’ятдесят чоловік, що спалювали запашне куріння.</p>
<p>36 І сказав Господь Мойсею:</p>
<p>37 «Скажи Елеазару, сину священика Аарона, щоб він узяв кадильниці з пожарища й розкидав жар з них навколо, бо вони святі.</p>
<p>38 Хай забере кадильниці тих, хто згрішив і поплатився життям, і зробить із них ковані бляхи на покриття жертовника, бо вони принесли їх до Господа і зробили їх святими. Тож будуть вони знаком для людей Ізраїлю».</p>
<p>39 Узяв священик Елеазар мідні кадильниці, які принесли ті, що згоріли, і з них викував покриття для жертовника,</p>
<p>40 як Господь наказав йому через Мойсея. Це покриття мало правити за нагадування народу Ізраїлю, щоб жоден непризначений, хто не з потомства Аарона, не наближався до жертовника спалювати запашне куріння перед Господом і щоб не уподібнився Корі та його прибічникам.</p>
<p>41 Наступного дня вся громада народу ізраїльського стала нарікати на Мойсея та Аарона, кажучи: «Ви вбили людей Господніх».</p>
<p>42 І коли громада зібралася проти Мойсея та Аарона, вони обернулися до намету зібрання і побачили, що хмара вкрила його і з’явилася слава Господа.</p>
<p>43 Тоді Мойсей та Аарон підійшли до входу в намет зібрання.</p>
<p>44 Господь промовив до Мойсея:</p>
<p>45 «Відійди від гурту цього. Я в одну мить вигублю їх». Тож Мойсей та Аарон припали обличчям до землі.</p>
<p>46 Тоді Мойсей сказав Аарону: «Візьми кадильницю, поклади туди жару з жертовника, додай запашне куріння, піди мерщій до громади й очисти їх. Бо Господь розлютився на них, і спалахнула чума».</p>
<p>47 Тож узяв Аарон кадильницю, як сказав Мойсей, побіг до громади й побачив, що серед народу спалахнула чума. Він поклав запашне куріння і заходився справляти спокуту за людей.</p>
<p>48 Він стояв між мертвими й живими, і чума пропала.</p>
<p>49 Число тих, хто помер від чуми, було чотирнадцять тисяч сімсот чоловік, крім тих, хто помер через непослух Кори.</p>
<p>50 Тоді Аарон повернувся до Мойсея до входу в намет зібрання. Чума припинилася.</p>

<h4>Розділ 17</h4>
<p>1 І мовив Господь до Мойсея:</p>
<p>2 «Скажи народу Ізраїлю й візьми в них дванадцять палиць, по одній для кожного коліна, від усіх вождів їхніх колін. Напиши ім’я кожного чоловіка на його палиці.</p>
<p>3 І напиши ім’я Аарона на палиці Левія. Бо лише одна палиця буде вождю кожного коліна.</p>
<p>4 Поклади їх у наметі зібрання перед ковчегом Заповіту, де Я зустрічаюся з тобою.</p>
<p>5 Палиця того, кого Я обираю, проросте. У такий спосіб Я припиню всі нарікання народу Ізраїлю проти тебе».</p>
<p>6 Тоді Мойсей промовив до народу Ізраїлю, і кожен їхній вождь дали йому одну з дванадцяти палиць, по одній від кожного коліна, палиця Аарона була серед тих палиць.</p>
<p>7 Мойсей поклав палиці перед Господом у наметі Свідоцтва.</p>
<p>8 Наступного дня Мойсей зайшов у намет Свідчення і побачив, що палиця Аарона з коліна Левія проросла, пустила бруньки і вродила мигдаль.</p>
<p>9 Тоді Мойсей виніс усі палиці з-перед Господа до всього народу Ізраїлю. Кожен подивився і взяв свою палицю.</p>
<p>10 Тоді Господь сказав Мойсею: «Поверни палицю Аарона до ковчегу Заповіту, щоб зберегти як знак бунтівникам, щоб нарікання їхні проти Мене припинилися і щоб не померли вони».</p>
<p>11 Тож Мойсей зробив так, як наказав йому Господь.</p>
<p>12 Та народ Ізраїлю сказав Мойсею: «Поглянь! Ми от-от помремо! Нас винищують! Усіх нас знищують!</p>
<p>13 Кожен, хто тільки наблизиться до святого намету Господа помре. Чи всі ми помремо?»</p>

<h4>Розділ 18</h4>
<p>1 І сказав Господь Аарону: «Ти й сини твої, і коліно твоє з тобою відповідатимете за будь-які провини проти святих речей! І ти, й сини твої з тобою відповідатимете за будь-які провини проти вашого священства.</p>
<p>2 І приведи з собою братів своїх — коліно Левія, батьківське коліно твоє, щоб приєдналися до тебе й допомагали тобі, коли ти й сини твої з тобою будете перед наметом Заповіту.</p>
<p>3 Вони мусять пильнувати службу твою і службу в священному наметі, але вони не повинні наближатися до святого посуду святого намету або до жертовника, щоб ні вони, ані ти не вмерли.</p>
<p>4 Вони приєднаються до тебе і виконуватимуть службу в наметі зібрання, включаючи всю важку роботу в наметі. Та ніхто інший хай не наближається до вас.</p>
<p>5 Ви мусите пильнувати службу в Святому місці й при вівтарі, щоб Я більше не гнівався на народ Ізраїлю.</p>
<p>6 Поглянь, Я сам вибрав братів твоїх левитів з-посеред народу Ізраїлю. Вони тобі — дар, присвячений Господу, щоб виконувати важку роботу в наметі зібрання.</p>
<p>7 Та разом із синами твоїми мусиш пильнувати своє священство і все, що належить до жертовника по той бік запони. Ти служити мусиш, Я даю тобі священство як дар, а будь-кого іншого, хто наблизиться, буде вбито».</p>
<p>8 І сказав Господь Аарону: «Поглянь, Я сам призначив тебе доглядати за дарами, що Мені принесли разом з усіма святими дарами народу Ізраїлю. Я даю їх тобі як частку, а синам твоїм як їхню віковічну спадщину.</p>
<p>9 Це буде вашим найсвятішим даром, що ви уникли вогню: всі ваші приношення разом з хлібними жертвами, жертвами очищення, жертвами за провини, що вони повертають Мені, це буде найсвятішим для тебе й синів твоїх.</p>
<p>10 У Святеє Святих їстимеш їх. Їх може їсти кожен чоловік. Вони будуть святими для вас.</p>
<p>11 Це також буде твоє: будь-який особливий внесок, що його дарує Мені народ Ізраїлю. Я даю це тобі й синам і дочкам твоїм з тобою як твою віковічну частку. Кожен чистий у твоїй родині може їсти це.</p>
<p>12 Сюди входять перші плоди, що вони їх дають Господу, вся найкращу оливу, молоде вино й зерно. Я даю їх тобі.</p>
<p>13 Перші стиглі плоди з усього, що є в землі їхній, що вони приносять Господу, будуть твої. Кожен чистий у родині твоїй може їсти їх.</p>
<p>14 Усе, що присвячене повністю в Ізраїлі, твоє буде.</p>
<p>15 Кожен первісток, дитина чи тварина, якого принесуть у жертву Господу, твоя буде. Але ти мусиш викупити дитину-первістка й первістка нечистої тварини.</p>
<p>16 Коли йому виповниться місяць, то сплати викуп п’ять шекелів срібла, за святим шекелем. Тобто двадцять ґер. * [( <em>п’ять шекелів </em>Приблизно 57,5 гр.<br><em>двадцять ґер </em>Приблизно 20 гр. )]</p>
<p>17 Не викупай первістка корови, вівці або кози, бо вони святі. Окропи їхньою кров’ю вівтар і пусти з димом їхній жир як дар, приємні пахощі для Господа.</p>
<p>18 Та м’ясо так само, як грудина особливої пожертви і як праве стегно, буде твоїм.</p>
<p>19 Всі приношення святих дарів, що їх роблять люди Ізраїлю Господу, Я даю тобі й синам твоїм, і дочкам твоїм як постійну частку. Це віковічна угода з Господом для тебе й нащадків твоїх». * [( <em>віковічна угода </em>Буквально «угода солі». )]</p>
<p>20 І сказав Господь Аарону: «Ти не матимеш жодної частки землі їхньої й не володітимеш жодним наділом серед них. Я — твоя частка й твій наділ серед народу Ізраїлю.</p>
<p>21 Коли народ Ізраїлю дає Мені десятину того, що виробляє, Я віддаю цю десятину левитам як їхню частку за працю, що вони виконують у наметі зібрання.</p>
<p>22 Відтепер народ Ізраїлю не повинен наближатися до намету зібрання, інакше їх покарано буде за гріх їхній, і помруть вони.</p>
<p>23 Тільки левити виконуватимуть роботу в наметі зібрання, і вони нестимуть кару. Це відтепер незмінний закон, і вони не успадкують жодної частки серед народу Ізраїлю.</p>
<p>24 Бо десятину синів Ізраїлю, яку вони подарували Господу як дар, Я віддав левитам як їхню спадщину. Через це Я сказав їм, що вони не матимуть землі серед народу Ізраїлю».</p>
<p>25 І сказав Господь Мойсею:</p>
<p>26 «Скажи левитам: „Коли отримаєте від народу Ізраїлю десятину, що Я дав її вам від них як спадщину вашу, принесіть дар Господу з цього — десятину десятини.</p>
<p>27 Ваш дар зарахується вам так само, як ніби це було б зерно з току чи сік з винодавильні.</p>
<p>28 Бо ви також приносите дар Господу від усіх ваших десятин, отриманих від людей Ізраїлю. З цього ви принесете Господній дар священику Аарону.</p>
<p>29 Із усіх дарів тобі мусиш принести в жертву Господу найкращу і найсвятішу частину всього цього”».</p>
<p>30 І ще скажи їм: «Коли ви приносите найкраще з цього, воно зарахується левитам, як і добро з току, й добро з винодавильні.</p>
<p>31 Ти й родина твоя можете їсти це в будь-якому місці, бо це плата ваша за службу в наметі зібрання.</p>
<p>32 Тебе не покарають за це, коли ти принесеш найкращу частину з усього. Але ти не повинен бруднити святі дари народу Ізраїлю, інакше помреш».</p>

<h4>Розділ 19</h4>
<p>1 Господь сказав Мойсею та Аарону:</p>
<p>2 «Ось установи закону, що Господь заповів: „Скажи народу Ізраїлю, що вони мають привести до тебе руду корову без вад, на якій ніколи не було ярма.</p>
<p>3 Віддайте її священику Елеазару. Її треба вивести з табору й забити перед Елеазаром.</p>
<p>4 Тоді священик Елеазар мусить узяти трохи її крові собі на палець і покропити нею сім разів у напрямку входу до намету зібрання.</p>
<p>5 Її шкуру, м’ясо і кров треба спалити разом із гноєм.</p>
<p>6 Священик мусить взяти кедрового дерева, іссопу й червону нитку і вкинути всередину палаючої корови.</p>
<p>7 Потім священик мусить випрати свій одяг і вимити тіло в воді, і після цього він може повернутися до табору, але священик буде нечистий аж до вечора.</p>
<p>8 Той, хто палив корову, мусить випрати одяг у воді й вимитись у воді, і буде нечистий до вечора.</p>
<p>9 Чистий чоловік мусить зібрати попіл від корови й покласти його за межами табору в чистому місці. Його зберігатимуть для громади народу Ізраїлю, для приготування води для очищення. Це — жертва очищення.</p>
<p>10 Той, хто збирає попіл корови, мусить випрати одяг і лишатися нечистим до вечора. Це буде постійним законом для народу Ізраїлю і для чужинця, що живе серед вас.</p>
<p>11 Той, хто торкнеться будь-якого мертвого тіла, буде нечистий протягом семи днів.</p>
<p>12 Він мусить очиститися водою очищення на третій день і так само на сьомий день. І буде він чистий. Але якщо він не очиститься третього дня і сьомого дня, він лишатиметься нечистим.</p>
<p>13 Кожен, хто торкається трупа, тіла померлого, й не очищається, оскверняє святий намет Господа. Цю людину слід викорінити з Ізраїлю. Якщо води очищення на нього не кропили, він лишається нечистим. Його нечистота все ще на ньому.</p>
<p>14 Ось закон щодо людини, яка помирає в наметі. Кожен, хто заходить у намет, і кожен, хто в наметі, будуть нечистими протягом семи днів.</p>
<p>15 І кожен відкритий горщик, який не має закріпленої кришки, буде нечистим.</p>
<p>16 Кожен, хто в полі торкнеться вбитого в бою або померлого, або людської кістки, або могили, буде нечистим протягом семи днів.</p>
<p>17 Для цього нечистого треба взяти попіл спаленої жертви очищення і вилити до нього в посудину свіжу воду. * [( <em>свіжу воду </em>Або «воду, яка дає життя». )]</p>
<p>18 Чистий чоловік мусить взяти іссопу, занурити в воду й покропити ним намет і всі горщики, і всіх людей, що були там, і кожного, хто торкався кістки або вбитого, або померлого, або могили.</p>
<p>19 Чистий чоловік мусить покропити нечистого третього дня та сьомого дня. Так чиста людина очистить його нечистоту на сьомий день. Нечистий чоловік мусить випрати свій одяг, викупатися в воді, і буде він чистий того ж вечора.</p>
<p>20 Людину, що стала нечиста і яка не очистилася, буде викорінено з громади, бо та людина осквернила святе місце Господнє. Її не кропили водою очищення. Та людина — нечиста.</p>
<p>21 Це буде вічний закон для них. Людина, що кропить водою очищення, мусить випрати одяг свій, а людина, яка торкається води очищення, буде нечистою до вечора.</p>
<p>22 Хоч би чого торкалася нечиста людина, все стане нечистим, і людина, яка торкається його, буде нечистою до вечора”».</p>

<h4>Розділ 20</h4>
<p>1 Народ Ізраїлю, вся громада, прийшли в пустелю Сін першого місяця й зупинилися в Кадеші. Там померла Міріам, там її і поховали.</p>
<p>2 Води для громади не було, тож зібралися люди разом проти Мойсея та Аарона.</p>
<p>3 Вони почали нарікати на Мойсея, кажучи: «Краще б ми померли разом з братами своїми перед Господом.</p>
<p>4 Навіщо ви привели громаду Господню в цю пустелю, щоб ми й худоба наша померли тут?</p>
<p>5 Навіщо вивели ви нас із Єгипту, щоб завести до цього страшного місця? Тут немає зерна, смокв, виноградної лози, ані гранатів. І питної води немає».</p>
<p>6 Тож Мойсей та Аарон пішли від громади до входу в намет зібрання і впали долілиць. І слава Господня явилася їм.</p>
<p>7 І сказав Господь Мойсею:</p>
<p>8 «Ти й брат твій Аарон, візьміть палицю, зберіть громаду й перед ними промовляйте до скелі. Тоді скеля дасть воду. В такий спосіб ви дістанете для них воду зі скель і напуватимете громаду та їхню худобу».</p>
<p>9 Тож Мойсей взяв палицю з-перед Господа, як Він і наказав.</p>
<p>10 І зібрали Мойсей та Аарон громаду перед скелею і сказали їм: «Слухайте, ви скаржники! Чи хочете ви добути воду зі скелі цієї?»</p>
<p>11 Тоді Мойсей підвів руку й двічі вдарив скелю палицею, і ринула вода, і напилася громада й худоба їхня.</p>
<p>12 Однак Господь сказав Мойсею та Аарону: «Через те, що ви не вірили Мені, щоб вшанувати Мене як Святого перед очима народу ізраїльського, ви не введете цю громаду в землю, яку Я даю їм».</p>
<p>13 Це води Меріва, де народ Ізраїлю повстав проти Господа і де Він явив їм святість Свою.</p>
<p>14 Мойсей вирядив посланців з Кадеша до царя Едома: «Це говорить тобі твій брат Ізраїль. Ти знаєш про всі нещастя, що нас спіткали,</p>
<p>15 що батьки наші прийшли до Єгипту, й ми довго жили там, і що єгиптяни жорстокі були до нас і до батьків наших.</p>
<p>16 Та закликали ми Господа, і Він почув нас і послав Ангела й вивів нас із Єгипту. Тож тепер ми в Кадеші, місті, що на самому твоєму кордоні.</p>
<p>17 Дозволь нам, будь ласка, пройти твоєю землею. Ми не підемо полями чи виноградниками, ми не питимемо води з криниць, ми підемо тільки царським шляхом, ми не звертатимемо ні праворуч, ані ліворуч, доки не пройдемо крізь землю твою».</p>
<p>18 Та Едом відповів йому: «Ти не повинен переходити землею моєю, інакше ми вийдемо тоді назустріч із мечем».</p>
<p>19 Тоді народ Ізраїлю сказав йому: «Ми підемо битим шляхом і якщо ми чи худоба наша нап’ється води твоєї, ми заплатимо за неї. Тільки дай нам пішки пройти, це така дрібниця».</p>
<p>20 Однак він відповів: «Не перейдете!» Тож Едом виступив назустріч їм із великим і сильним військом.</p>
<p>21 Едом відмовився дати Ізраїлю пройти його землею, тож Ізраїль пішов в обхід.</p>
<p>22 І народ Ізраїлю, вся громада, вийшли з Кадеша й прийшли до гори Гор.</p>
<p>23 Господь сказав Мойсею та Аарону на горі Гор, на кордоні з землею Едома.</p>
<p>24 «Тепер Аарон приєднається до пращурів своїх, не ввійде він у землю, яку Я даю народу Ізраїлю, бо ви обоє повстали проти наказу Мого щодо вод Меріви.</p>
<p>25 Візьми Аарона та Елеазара, сина його, й приведи їх на гору Гор.</p>
<p>26 Тоді зніми з Аарона вбрання його і одягни на Елеазара, сина його. Тоді Аарон приєднається до батьків і помре там».</p>
<p>27 Тож Мойсей зробив так, як наказав Господь. Зійшли вони на гору Гор на очах у всієї громади.</p>
<p>28 Мойсей зняв убрання з Аарона і одягнув його на Елеазара, сина його. І помер Аарон там, на вершині гори. Потім Мойсей та Елеазар спустилися з гори.</p>
<p>29 Коли вся громада ізраїльська побачила, що Аарон помер, вони тужили за Аароном тридцять днів.</p>

<h4>Розділ 21</h4>
<p>1 Ханаанський цар Арад, що жив у Неґеві, почувши, що народ Ізраїлю надходить шляхом до Атарима, напав на Ізраїль і взяв у полон декого з них.</p>
<p>2 Тоді Ізраїль дав обітницю Господу і сказав: «Якщо допоможеш Ти нам перемогти цей народ, ми віддамо всі їхні міста Тобі».</p>
<p>3 Господь почув голос Ізраїлю, допоміг розбити ханаанців, і вони вщент вигубили їх і міста їхні. Тож вони назвали це місце Хорма.</p>
<p>4 Тоді вони рушили від гори Гор у напрямку Червоного моря в обхід землі Едомської. Та люди в дорозі стали нетерплячі.</p>
<p>5 Люди нарікали на Бога та Мойсея: «Навіщо примусили ви нас кинути Єгипет, щоб померти в пустелі? Бо немає тут ні хліба, ні води. І набрид нам цей нікчемний харч».</p>
<p>6 Тож Господь наслав отруйних гадюк поміж людей, і кусали вони їх, і багато людей Ізраїлю померло.</p>
<p>7 Прийшли люди до Мойсея і сказали: «Ми згрішили, бо нарікали на Господа й на тебе. Помолися Господу, щоб забрав Він гадюк від нас». Тож Мойсей помолився за народ.</p>
<p>8 І сказав Господь Мойсею: «Зроби бронзового гада й прикріпи на стовп. Коли хтось укушений подивиться на нього, то житиме».</p>
<p>9 Тож Мойсей зробив бронзового гада й прикріпив його на стовп. Коли гадюка кусала когось, і та людина дивилася на бронзового гада, вона лишалася живою.</p>
<p>10 Тоді рушив народ Ізраїлю і став табором в Овоті.</p>
<p>11 Потім рушили вони з Овоту й стали табором в Іє-Аваримі в пустелі, що межує з Моавом зі сходу.</p>
<p>12 Вони знялися звідти й стали табором у долині Зеред.</p>
<p>13 Знялися звідти й стали табором по той бік Арнону, в пустелі, що простягалася з землі аморійців. Бо Арнон — то кордон між Моавом та аморійцями.</p>
<p>14 Ось чому й сказано в книзі Війн Господніх: «Вагев у Суфі, й долина Арнон,</p>
<p>15 і схил долин, що простягаються до поселення в Арі і сягають аж кордонів Моаву».</p>
<p>16 Звідти вони рушили до Бееру. Це колодязь, де Господь сказав Мойсею: «Збери народ, і Я дам їм води». * [( <em>Беер </em>В перекладі з гебрейської це означає «Колодязь». )]</p>
<p>17 Тоді Ізраїль заспівав таку пісню: «Пролийся водою, кринице!<br>Співаймо про неї.<br></p>
<p>18 Криниця, вирита великими людьми,<br>яку вожді народу почали копати<br>своїми жезлами і палицями,<br>був дар пустелі (або „Маттана”)».<br></p>
<p>19 Від Маттани йди до Нагаліела, від Нагаліела до Бамота,</p>
<p>20 від Бамота до долини, що в Моаві на верхівці Пізґи, оберненої до пустелі.</p>
<p>21 Тож вирядив Ізраїль послів до царя аморійців Сихона і сказав:</p>
<p>22 «Дозволь нам пройти країною твоєю. Ми не звертатимемо ні в поле, ні у виноградники. Не питимемо воду з криниць. Ми йтимемо царським шляхом, аж доки не перейдемо через твою землю».</p>
<p>23 Але цар Сихон не дозволив Ізраїлю перейти через його землю, зібрав усіх своїх людей і вийшов назустріч Ізраїлю в пустелю. Прибув він у Ягаз і напав на Ізраїль.</p>
<p>24 Але Ізраїль вбив його і забрав землю його від ріки Арнон до ріки Яввок, але тільки до кордону з аммонійцями. Бо аммонійці вперто захищали свої кордони.</p>
<p>25 Ізраїль захопив усі їхні міста й оселився у всіх тих аморійських містах, у Хешбоні й навколишніх поселеннях.</p>
<p>26 Хешбон був містом аморійського царя Сихона. Він воював проти колишнього царя Моаву і здобув у нього всю його землю аж до ріки Арнон.</p>
<p>27 Ось чому поети кажуть: «Приходьте до Хешбону!<br>Хай відбудують його!<br>Нехай місто Сихона відбудоване буде!<br></p>
<p>28 Бо вийшов вогонь із Хешбона,<br>полум’я з міста Сихона.<br>Пожерло воно Ар у Моаві,<br>і над рікою Арнон узвишшя спалило.<br></p>
<p>29 Горе тобі, Моаве,<br>о народе Хемоша, вигублено тебе!<br>Зробив він синів своїх втікачами,<br>дочок своїх у неволю Сихону, царю аморійців віддав.<br></p>
<p>30 Загинули нащадки їхні від Хешбона до Дівона,<br>ми зруйнували все аж до Нофи,<br>що біля Медеви».<br></p>
<p>31 Тож Ізраїль посів землю аморійців.</p>
<p>32 І послав Мойсей розвідати Язер, і вони захопили поселення навколо нього, прогнавши аморійців, які там були.</p>
<p>33 Тоді вони повернули й пішли в напрямку Башану. Оґ, цар Башану, виступив до Едреї з усім військом своїм, щоб зійтися з ізраїльтянами в бою.</p>
<p>34 І сказав Господь Мойсею: «Не бійся його, бо віддам Я його, всіх людей його і землю його до рук твоїх. І вчиниш ти з ним так само, як і з Сихоном, царем аморійців, що царював у Хешбоні».</p>
<p>35 Тож убили вони його, синів його і всіх людей його, аж не лишилося жодного живого з них. І здобули вони землю його.</p>

<h4>Розділ 22</h4>
<p>1 Тоді вирушили люди Ізраїлю і стали табором на рівнинах Моаву по той бік Йордану від Єрихона.</p>
<p>2 Валак, син Зиппора, побачив усе те, що Ізраїль зробив з аморійцями.</p>
<p>3 Моав дуже злякався того народу, бо були вони численні. Моав тремтів перед народом Ізраїлю.</p>
<p>4 І сказав Моав старійшинам мидіанців: «Зараз ця сила-силенна люду повинищує все довкола нас, немов віл, що поїдає всю траву на пасовиську». Валак, син Зиппора був царем Моаву того часу.</p>
<p>5 Він послав людей до Валаама, сина Беора в Петорі, що над рікою Євфрат, у землі родичів його, щоб запросити їх. І сказали вони: «Поглянь, народ вийшов із Єгипту, поглянь, вони вкрили всю землю й таборилися біля мене. * [( <em>у землі… його </em>Або «у землі аммонійців». )]</p>
<p>6 Тож, прийди й прокляни цей народ за мене, бо вони дужчі за мене. Можливо, я спроможуся напасти на них і вигнати їх із землі. Бо знаю, що кого ти благословиш, той благословенний, кого ти клянеш — проклятий».</p>
<p>7 Старійшини Моаву й старійшини Мидіану прийшли з платнею за службу. Прийшли вони до Валаама й переповіли, що сказав Валак.</p>
<p>8 І Валак відповів їм: «Залишайтеся тут сьогодні ввечері, я відповім вам, що Господь мені скаже». Тож старійшини Моаву лишилися з Валаамом.</p>
<p>9 Бог явився Валааму і запитав: «Що то за люди в тебе?»</p>
<p>10 Валаам відповів Богу: «Валак, син Зиппора, цар Моаву, вирядив їх до мене з посланням.</p>
<p>11 Поглянь, народ вийшов із Єгипту і вкрив землю. Тож прийди прокляни їх. Можливо, я спроможуся воювати з ними й вижену їх».</p>
<p>12 Тоді Бог сказав Валааму: «Не йди з ними. Не проклинай цей народ, бо він благословенний».</p>
<p>13 Тож Валаам устав вранці і сказав старійшинам Валака: «Повертайтеся до своєї землі, бо Господь не дозволив мені йти з вами».</p>
<p>14 Старійшини з Моаву повернулися до Валака. І сказали вони: «Валаам відмовився йти з нами».</p>
<p>15 І знову послав Валак старійшин, численніших і поважніших за попередніх.</p>
<p>16 Пішли вони до Валаама і сказали йому: «Ось що Валак, син Зиппора сказав: „Прошу, нехай ніщо не зашкодить тобі прийти до мене.</p>
<p>17 Я вельми вшаную тебе і зроблю все, що ти скажеш. Будь ласка, прийди і прокляни народ цей за мене”». * [( <em>вельми вшаную тебе </em>Або «винагороджу тебе». )]</p>
<p>18 Тоді Валаам відповів посланцям Валака: «Навіть коли б Валак віддав мені дім свій, повний срібла і золота, я не міг би переступити наказ Господа Бога мого, не міг би вчинити ні мале, ні велике.</p>
<p>19 Але, будь ласка, лишайтеся тут сьогодні, як і інші раніше, і я дізнаюся, що Господь мені скаже».</p>
<p>20 Тієї ночі Бог явився Валааму і сказав йому: «Якщо ці люди прийшли, щоб запросити тебе піти з ними, піднімись і йди з ними, але ти мусиш робити тільки те, що Я тобі накажу».</p>
<p>21 Тож Валаам підвівся вранці і осідлав свою ослицю. І пішов він з вождями Моаву.</p>
<p>22 Гнів Господній розгорівся за те, що він пішов. Тож Ангел Господній став перед ним на дорозі, щоб зупинити його. Валаам їхав на ослиці. З ним було двоє його слуг. * [( <em>зупинити </em>Або «звинуватити», або «перешкодити». )]</p>
<p>23 Коли ослиця побачила Ангела Господнього, що стояв на дорозі з оголеним мечем у руці, вона звернула з дороги й пішла полем. Валаам ударив ослицю, щоб примусити її знову повернути на дорогу.</p>
<p>24 Тоді Ангел Господній став на вузькій стежинці між двома виноградниками з огорожею по обидва боки.</p>
<p>25 Коли побачила ослиця Ангела Господнього, притиснулася до огорожі й придавила ногу Валаама, тож він знову вдарив її.</p>
<p>26 Тоді Ангел Господній знову пішов уперед і зупинився у вузькому місці, де неможливо було звернути ні праворуч, ані ліворуч.</p>
<p>27 Побачивши Ангела Господнього, ослиця лягла під Валаамом. Валаам розгнівався і вдарив ослицю палицею.</p>
<p>28 Тоді Господь розтулив рота ослиці, і вона сказала Валааму: «Що я тобі зробила, що ти тричі вдарив мене?»</p>
<p>29 Валаам відповів ослиці: «Бо ти збиткуєшся з мене. Коли б був у мене в руці меч, я б зараз же вбив тебе».</p>
<p>30 Тоді ослиця сказала Валааму: «Хіба я не твоя ослиця, на якій ти їздив усе життя своє аж до цього дня? Хіба я тебе колись підводила?» І Валаам відповів: «Ні».</p>
<p>31 Тоді Господь розкрив очі Валааму, і той побачив Ангела Господнього, що стояв на дорозі, тримаючи оголений меч у руці. Тож він схилив голову і впав долілиць.</p>
<p>32 Тоді Ангел Господній сказав йому: «Чому ти тричі вдарив свою ослицю? Поглянь, я сам прийшов, щоб зупинити тебе, бо путь твоя хибна для Мене.</p>
<p>33 Коли ослиця побачила Мене, вона звертала від Мене тричі. Якби вона не звернула від Мене, Я б тебе, безумовно, вже давно вбив, а її б лишив живою».</p>
<p>34 Тоді Валаам сказав Ангелу Господньому: «Я згрішив, бо не знав, що Ти стоїш на дорозі, щоб зупинити мене. Але зараз, якщо це не подобається тобі, я поверну назад».</p>
<p>35 То Ангел Господній сказав Валааму: «Йди з цими людьми, але говори тільки те, що Я накажу тобі». Тож Валаам пішов із вождями Моаву.</p>
<p>36 Коли Валак почув, що Валаам наближається, він вийшов йому назустріч у місто Ір-Моав, що при самісінькому моавському кордоні, що його утворює ріка Арнон. * [( <em>місто Ір-Моав </em>Або «Моавське місто». )]</p>
<p>37 Валак сказав Валааму: «Хіба я не посилав по тебе? Чому ти не приходив до мене? Хіба я не здатний вшанувати тебе?»</p>
<p>38 Тоді Валаам відповів Валаку: «Дивись, ось я прийшов до тебе. Хіба можу я промовити хоч щось? Я казатиму те, що Бог вкладає в уста мої».</p>
<p>39 І пішов Валаам з Валаком і прийшли вони до Киріат-Гузота.</p>
<p>40 Валак приніс у жертву велику рогату худобу й овець і послав пожертву Валааму та старійшинам, що були з ним.</p>
<p>41 Вранці взяв Валак Валаама й привів його до Бамот-Ваала. Звідти він міг побачити частину народу Ізраїлю.</p>

<h4>Розділ 23</h4>
<p>1 Валаам сказав Валаку: «Споруди мені тут сім жертовників і приготуй мені семеро волів і семеро баранців».</p>
<p>2 Валак зробив, як сказав Валаам. І Валак, і Валаам принесли по волу та по баранові на кожному вівтарі.</p>
<p>3 Тоді Валаам сказав Валаку: «Стань біля своєї жертви всеспалення, а я піду, можливо Господь вийде на зустріч зі мною. Хоч би що Він мені сказав, я розповім тобі». Тож пішов він на голу верхівку гори.</p>
<p>4 Бог явився Валааму, і той сказав Йому: «Я спорудив сім жертовників і приніс по волу та по баранові на кожному вівтарі».</p>
<p>5 Господь вклав слова в уста Валааму, мовлячи: «Повертайся до Валака і скажи це йому».</p>
<p>6 Тож Валаам повернувся до нього, аж ось Валах стоїть біля своєї жертви всеспалення разом з усіма старійшинами Моаву.</p>
<p>7 Тож Валаам мовив пророцтво своє: «Привів мене Валак, моавський цар<br>з Арама, зі східних гір:<br>„Приходь, і Якова за мене прокляни.<br>Приходь, ганьбою вкрий Ізраїль”.<br></p>
<p>8 Та як я можу клясти тих,<br>кого Господь не проклинає?<br>Як можу я зганьбити тих,<br>кого не зганьбив Господь?<br></p>
<p>9 З гірських вершин я бачу їх,<br>і з пагорбів дивлюся я на них.<br>Вони ж бо той народ, який живе окремо<br>і не вважає себе одним із інших.<br></p>
<p>10 Хто здатний полічити Якова народ?<br>Вони численні, наче той пісок.<br>Хто може чверть Ізраїлю бодай порахувати?<br>Нехай я помру смертю праведника,<br>нехай кінець мій буде, як у них!»<br></p>
<p>11 Валак сказав Валааму: «Що ти зробив зі мною? Я тебе привів, щоби проклясти ворогів моїх, а ти їх взяв і благословив».</p>
<p>12 А Валаам відповів йому: «Чи не мушу я ретельно передати те, що Господь вклав в уста мої?»</p>
<p>13 Тоді Валак сказав йому: «Ходімо зі мною в інше місце, звідки ти зможеш побачити їх. Ти побачиш лише частину їх. Усіх їх ти не побачиш. Прокляни їх для мене звідти».</p>
<p>14 Тож узяв він Валаама на поле Зофима на верхівці Пізґи. І спорудив він сім жертовників, і приніс вола й барана на кожному вівтарі.</p>
<p>15 І сказав він Валаку: «Стань поряд зі своєю жертвою всеспалення тут, поки я піду зустрітися з Господом».</p>
<p>16 Явився Господь Валааму, вклав слова в уста йому і сказав: «Повернись до Валака і скажи це йому».</p>
<p>17 Отже, повернувся Валаам до Валака, аж той стоїть там біля своєї жертви всеспалення з усіма старійшинами Моаву. І запитав його Валак: «Що сказав Господь?»</p>
<p>18 І мовив Валаам своє пророцтво: «Устань, Валаку, і слухай.<br>Почуй мене, о сину Зиппорів.<br></p>
<p>19 Бог не людина, що неправду каже,<br>не син людський, що рішення міняє.<br>Чи мовить він, а потім те не зробить?<br>Чи обіцяє і не виконує?<br></p>
<p>20 Отримав я наказ благословити.<br>Він благословив, тож не спроможний я змінити це.<br></p>
<p>21 Не буде Якову невдачі.<br>Не буде лиха для Ізраїлю.<br>Господь Бог його з ним.<br>Його, як царя, серед них величають.<br></p>
<p>22 Бог, Який із Єгипту їх вивів,<br>для них, мов буйвол дужий.<br></p>
<p>23 Немає жодних чар проти Якова.<br>Немає жодного чаклунства проти Ізраїлю.<br>То кажуть про Якова і про Ізраїль:<br>„Погляньте, що Бог зробив!”<br></p>
<p>24 Встає народ цей, мов левиця,<br>немов той лев, вони встають.<br>Не ляже він, аж поки здобичі не з’їсть,<br>і не нап’ється крові тих, кого убив».<br></p>
<p>25 Тоді Валак сказав Валааму: «Не проклинай їх, але ж і не благословляй!»</p>
<p>26 Валаам відповів Валаку: «Хіба не казав я тобі: „Я зроблю все, що Господь мені звелить?”»</p>
<p>27 Отже, Валак сказав Валааму: «Ходімо, я відведу тебе до іншого місця. Може, воно задовольнить Господа, і ти проклянеш їх звіти».</p>
<p>28 Тож Валак привів Валаама на верхівку гори Пеор, оберненої до пустелі.</p>
<p>29 Тоді Валаам промовив до Валака: «Споруди для мене сім жертовників тут і приготуй для мене семеро волів і семеро баранів».</p>
<p>30 Тож Валак зробив, як сказав Валам і приніс він вола й барана на кожному вівтарі.</p>

<h4>Розділ 24</h4>
<p>1 Валаам побачив, що то добре в Господніх очах — благословити Ізраїль, тоді не вдався він до віщування, як попередні рази, а повернувся обличчям до пустелі.</p>
<p>2 Валаам підвів очі й побачив Ізраїль, який стояв табором за колінами своїми. Тоді зійшов на нього Дух Божий,</p>
<p>3 і промовив він пророцтво своє: «Це слово Валаама, сина Беора,<br>слово того, чиї ясно очі бачать,<br></p>
<p>4 слово того, хто чує Боже слово,<br>хто з’яви Бога Всемогутнього бачить,<br>хто падає перед Ним,<br>але з розплющеними очима.<br> * [( <em>Бог Всемогутній </em>Або «Ел-Шаддай». Також див.: <a href='/ukr_umt/4/24/16'>Числ. 24:16</a>. )]</p>
<p>5 Які намети гарні в тебе, Якове!<br>Оселі твої, о Ізраїлю!<br></p>
<p>6 Ряди наметів простяглися, наче пальми,<br>немов сади понад рікою,<br>немов алое, Господом насаджене,<br>немов ті кедри при воді.<br></p>
<p>7 Вода точиться з віття їхнього,<br>насіння напилося води досхочу.<br>Цар їхній могутніший за Аґаґа,<br>і царство їхнє піднесеться високо.<br></p>
<p>8 Бог вивів їх з Єгипту.<br>Він для них, неначе буйвол дужий.<br>Вони пожеруть ворогів своїх,<br>потрощать кістки їхні і знищать їхні стріли.<br></p>
<p>9 Немов той лев, вони крадуться й спочивають,<br>немов левиця, яку ніхто не розбудить.<br>Благословенний той, хто благословляє тебе,<br>проклятий той, хто тебе проклинає».<br></p>
<p>10 Розгнівався Валак на Валаама і сплеснув руками. І сказав Валак Валааму: «Я покликав тебе проклясти ворогів моїх, але ось ти вже тричі благословив їх.</p>
<p>11 Тож забирайтеся геть додому! Я казав, що вшаную тебе, але ж Господь не дав тобі отримати таку честь».</p>
<p>12 І відповів Валаам Валаку: «Хіба ж я не казав посланцям твоїм, яких ти посилав до мене:</p>
<p>13 „Якщо навіть Валак віддасть мені свій палац, повний срібла й золота, я не переступлю наказу Господа і не вчиню ні доброго, ні злого з власної волі, а мушу казати те, що Господь говорить?”</p>
<p>14 Тож тепер я повертаюся до народу мого, тож скажу я тобі, що цей народ з твоїм народом зробить у майбутньому».</p>
<p>15 Отже, промовив він пророцтво своє: «Це слово Валаама, сина Беора,<br>слово того, чиї очі бачать ясно,<br></p>
<p>16 слово того, хто чує слова Божі,<br>хто від Всевишнього має знання.<br>Він бачить у з’явах Всемогутнього,<br>падає перед Ним, але очі його розплющені.<br></p>
<p>17 Я бачу Його, та не зараз. Я бачу Його, та не поруч.<br>Вийде з Якова зірка. Здійметься берло з Ізраїлю.<br>Потрощить Він голови Моаву<br>поб’є лоби всіх дітей шетійців.<br> * [( <em>Яків </em>Інше і’мя Ізраїлю. )]</p>
<p>18 Едом стане власністю їхньою,<br>Сеїр, ворог їхній, належати їм буде,<br>бо Ізраїль легкий на хоробрі вчинки.<br> * [( <em>Сеїр </em>Або «Едом». )]</p>
<p>19 Вийде з Якова правитель<br>і знищить тих, хто лишиться по тих містах».<br></p>
<p>20 Потім Валаам побачив амаликійців і промовив пророцтво своє: «Хоч і були амаликійці першими серед народів,<br>а остаточне знищення — ось такий у них кінець».<br></p>
<p>21 Побачив він кенітів і промовив пророцтво своє: «Безпечна оселя твоя,<br>гніздо твоє високо на скелі.<br> * [( <em>гніздо </em>Гра слів. Слова «кеніти» й «Кайн» співзвучні зі словом «гніздо». )]</p>
<p>22 Та загинуть кеніти,<br>коли Ассирія в полон вас візьме».<br></p>
<p>23 Тоді промовив Валаам своє пророцтво: «Хто ж виживе, якщо Господь таке вчинить?<br></p>
<p>24 Кораблі прийдуть від берегів Киттиму<br>і вразять Ассирію та Евер».<br> * [( <em>Евер </em>Народ, який мешкав на захід від Ефрата, або мова може йтися про євреїв, нащадків Евера. Див.: <a href='/ukr_umt/1/10/21'>Бут. 10:21</a>. )]</p>
<p>25 Встав Валаам і пішов додому, а Валак пішов своєю дорогою.</p>

<h4>Розділ 25</h4>
<p>1 Народ Ізраїлю став табором в Шиттимі, й чоловіки вдалися до розпусти з моавськими жінками. * [( <em>розпуста </em>Це також відноситься до розпусти поклоніння іншим богам. Чоловіки стали невірними не тільки своїм жінкам, але й Богу. )]</p>
<p>2 Ті запрошували чоловіків приєднатися до жертв їхнім богам. Тож народ їв ці жертви, й вони поклонялися хибним богам.</p>
<p>3 Так Ізраїль почав поклонятися Ваал-Пеору. І розгнівався Господь на Ізраїль.</p>
<p>4 І сказав Господь Мойсею: «Візьми всіх вождів народу й повісь їх привселюдно перед Господом. Тоді гнів Господній відвернеться від Ізраїлю». * [( <em>привселюдно… Господом </em>Буквально «перед сонцем». )]</p>
<p>5 І сказав Мойсей суддям Ізраїлю: «Кожен із вас мусить убити тих ваших людей, що стали вклонятися Ваал-Пеору».</p>
<p>6 Якраз тоді прийшов один із синів Ізраїлю і привів братам своїм мидіанку на очах Мойсея і всього народу Ізраїлю, що плакав при вході до намету зібрання. * [( <em>братам </em>Або «родині». )]</p>
<p>7 Коли Фінегас, син Елеазара, сина священика Аарона, побачив це, він вийшов із зібрання і взяв списа.</p>
<p>8 Він пішов слідом за тим ізраїльтянином у її намет. І пробив він обох і ізраїльтянина, й мидіанку в живіт. Тоді припинилася страшна пошесть серед людей Ізраїлю.</p>
<p>9 Двадцять чотири тисячі чоловік померло від тієї моровиці.</p>
<p>10 І сказав Господь Мойсею:</p>
<p>11 «Фінегас, син Елеазара, сина священика Аарона, врятував народ Ізраїлю від гніву Мого, бо в їхньому середовищі так само розлютився, як Я. Тож Я не вигубив народ Ізраїлю у гніві Своєму.</p>
<p>12 Через це оголоси: „Я укладаю з ним мирну Угоду.</p>
<p>13 Ось ця угода: і він, і нащадки його, що після нього, завжди будуть священиками, оскільки Він за свого Бога розлютився і спокутував за народ Ізраїлю”».</p>
<p>14 Ім’я ізраїльтянина, вбитого разом з мидіанкою, було Зимрі, син Салу, голови роду в коліні Симеона.</p>
<p>15 Ім’я вбитої мидіанки було Козбі, дочка Зура, який був вождем одного з мидіанських племен. * [( <em>Козбі </em>Гебрейською мовою це ім’я звучить подібно до словосполучення «моя брехня». )]</p>
<p>16 І сказав Господь Мойсею:</p>
<p>17 «Станьте ворогами мидіанцям і повбивайте їх,</p>
<p>18 бо вони були ворожі до вас, обдуривши вас Пеором і сестрою їхньою Козбі, дочкою вождя свого, жінкою, вбитою під час моровиці через те, що сталося в Пеорі».</p>

<h4>Розділ 26</h4>
<p>1 Після страшної моровиці Господь сказав Мойсею та Елеазару, сину священика Аарона:</p>
<p>2 «Перелічіть усю громаду народу ізраїльського за родами їхніми: всіх чоловіків Ізраїлю від двадцяти років і старше, що здатні служити у війську».</p>
<p>3 Тож Мойсей та священик Елеазар звернулися до них на рівнинах Моаву біля Йордану, проти Єрихона. І сказали вони:</p>
<p>4 «Перелічіть кожного чоловіка віком від двадцяти і старше, як Господь наказав Мойсею та народу Ізраїлю, коли вони вийшли із землі Єгипетської».</p>
<p>5 Рувим був первістком Ізраїлю. Нащадки Рувима: від Ханоха — рід ханохіїв, від Паллу — рід паллуїв;</p>
<p>6 від Хезрона — рід хезроніїв, від Кармія — рід карміїв.</p>
<p>7 Це роди Рувима. Число порахованих було сорок три тисячі сімсот тридцять чоловік.</p>
<p>8 Еліав був сином Паллу.</p>
<p>9 Синами Еліава були Немуел, Датан і Авірам. Це були ті самі Датан та Авірам, обрані з громади, що бунтували проти Мойсея та Аарона разом з прибічниками Кори, коли повстали проти Господа.</p>
<p>10 Земля тоді роззявила пащу й проковтнула їх разом з Корою; ця зграя загинула, коли вогонь пожер двісті п’ятдесят чоловік, і вони стали пересторогою для інших.</p>
<p>11 Але сини Кори не померли.</p>
<p>12 Оце нащадки Сімеона родами їхніми: від Немуела — рід немуеліїв; від Яміна — рід яминіїв; від Якина — рід якиніїв;</p>
<p>13 від Зери — рід зераїв; від Шаула — рід шауліїв.</p>
<p>14 Це були роди Симеона. Вони налічували двадцять дві тисячі двісті чоловік.</p>
<p>15 Ось нащадки Ґада за родами їхніми: від Зефона — рід зефоніїв; від Хаґґі — рід хаґґіїв; від Шуні — рід шуніїв;</p>
<p>16 від Озні — рід озніїв; від Ері — рід еріїв;</p>
<p>17 від Арода — рід ародіїв; від Арелі — рід ареліїв.</p>
<p>18 Це були роди Ґада. Вони налічували сорок тисяч п’ятсот чоловік.</p>
<p>19 Синами Юди були Ер та Онан. Ер та Онан померли в землі Ханаанській.</p>
<p>20 Ось нащадки Юди за їхніми родами: від Шелаха — рід шелаїв; від Переза — рід перизійців; від Зери — рід зераїв.</p>
<p>21 Ось нащадки Переза: від Хезрона — рід хезроніїв; від Хамула — рід хамуліїв.</p>
<p>22 Це були роди Юди. Вони налічували сімдесят шість тисяч п’ятсот чоловік.</p>
<p>23 Ось нащадки Іссаха́ра за їхніми родами: від Толи — рід толіїв; від Пуа — рід пуаїв;</p>
<p>24 від Яшува — рід яшувіїв; від Шимрона — рід шимроніїв.</p>
<p>25 Це були роди Іссаха́ра. Вони налічували шістдесят чотири тисячі триста чоловік.</p>
<p>26 Ось нащадки Завулона за їхніми родами: від Середа — рід середіїв; від Елона — рід елоніїв; від Яглеела — рід яглееліїв.</p>
<p>27 Це були роди Завулона. Вони налічували шістдесят тисяч п’ятсот чоловік.</p>
<p>28 Ось сини Йосипа за їхніми родами: Манассія та Ефраїм.</p>
<p>29 Ось нащадки Манассії: від Макіра — рід макіріїв (Макір був батьком Ґілеада); від Ґілеада — рід ґілеадців.</p>
<p>30 Оце були нащадки Ґілеада: від Іезера — рід іезеріїв; від Хелека — рід хелекіїв;</p>
<p>31 від Азріела — рід асріеліїв; від Сихема — рід сихеміїв;</p>
<p>32 від Шеміда — рід шемідіїв; від Хефера — рід хеферіїв.</p>
<p>33 Зелофехад був сином Хефера. Він синів не мав, лише дочок. Імена дочок Зелофехада були: Махла, Ноа, Гоґла, Милка і Тирца.</p>
<p>34 Це були роди Манассії. Вони налічували п’ятдесят дві тисячі сімсот чоловік.</p>
<p>35 Ось нащадки Ефраїма за їхніми родами: від Шутели — рід шутелаїв; від Векера — рід векеріїв; від Тагана — рід таганіїв.</p>
<p>36 Ось нащадки Шутели: від Ерана — рід ераніїв.</p>
<p>37 Це були роди Ефраїма. Вони налічували тридцять дві тисячі п’ятсот чоловік. Це були нащадки Йосипа за їхніми родами.</p>
<p>38 Ось нащадки Веніамина за їхніми родами: від Бели — рід белаїв; від Ашбела — рід ашбеліїв; від Агірама — рід агіраміїв;</p>
<p>39 від Шуфама — рід шуфаміїв; від Гуфама — рід гуфаміїв.</p>
<p>40 Синами Бели були Ард і Нааман; від Арда — рід ардіїв; від Наамана — рід нааманіїв.</p>
<p>41 Це були роди Веніамина. Вони налічували сорок п’ять тисяч шістсот чоловік.</p>
<p>42 Ось нащадки Дана за їхніми родами: від Шугама — рід шугаміїв. Це були нащадки Дана за їхніми родами.</p>
<p>43 Всього перелічених з роду шугаміїв було шістдесят чотири тисячі чотириста чоловік.</p>
<p>44 Ось нащадки Ашера за їхніми родами: від Імни — рід імнаїв; від Ішві — рід ішвіїв; від Верії — рід веріїв.</p>
<p>45 Від нащадків Верії: від Хевера — рід хеверіїв; від Малкіела — рід малкіеліїв.</p>
<p>46 (Ім’я дочки Ашера було Сера).</p>
<p>47 Це були роди Ашера. Вони налічували п’ятдесят три тисячі чотириста чоловік.</p>
<p>48 Ось нащадки Нафталі за їхніми родами: від Ягзеела — рід ягзееліїв; від Ґуні — рід ґуніїв;</p>
<p>49 від Єзера — рід єзеріїв; від Шиллема — рід шиллеміїв.</p>
<p>50 Це були роди Нафталі. Вони налічували сорок п’ять тисяч п’ятсот чоловік.</p>
<p>51 Всього народ Ізраїлю налічував шістсот одну тисячу сімсот тридцять чоловік.</p>
<p>52 Господь сказав Мойсею:</p>
<p>53 «Землю поділено буде між ними як спадщину поіменно.</p>
<p>54 Для більших зроби більшу спадщину, для менших — меншу. Кожному дадуть його спадщину за кількістю.</p>
<p>55 Але земля розподілятиметься за жеребом. Вони успадковують її за іменами своїх колін.</p>
<p>56 Спадщина кожного, незважаючи великий чи малий, розподілятиметься за жеребом».</p>
<p>57 Ось левити, яких пораховано було за їхніми родами: від Ґершона — рід гершоніїв; від Когата — рід когатіїв; від Мерарі — рід Мераріїв.</p>
<p>58 Це також роди Левія: рід Левнія; рід Хеврона; рід Маглі; рід Мушія; рід Кори. Когат був батьком Амрама.</p>
<p>59 Ім’я Амрамової дружини було Йогевед, дочка Левія, яка народилась у Левія в Єгипті. Вона народила Амрамові Аарона, Мойсея та їхню сестру Міріам.</p>
<p>60 У Аарона народилися Надав, Авігу, Елеазар та Ітамар.</p>
<p>61 Надав та Авігу померли, коли приносили негідний вогонь перед Господом.</p>
<p>62 Усіх же порахованих хлопчиків та чоловіків віком від одного місяця і старше було двадцять три тисячі, бо їх не було пораховано серед решти народу Ізраїлю, адже їм не дісталося спадщини поміж народу Ізраїлю.</p>
<p>63 Це були люди, пораховані Мойсеєм та священиком Елеазаром, які переписали народ Ізраїлю на рівнинах Моаву, біля Йордану, навпроти Єрихона.</p>
<p>64 Між ним не було вже жодного з тих, кого рахували Мойсей з Аароном, які переписували народ Ізраїлю в пустелі Синай.</p>
<p>65 Бо Господь сказав проти них: «Вони помруть у пустелі. Ніхто з них не лишиться в живих, крім Калева, сина Єфунне, та Ісуса, сина Навина».</p>

<h4>Розділ 27</h4>
<p>1 Вийшли дочки Зелофехада, сина Хефера, сина Ґілеада, сина Макіра, сина Манассії з коліна Манассії, сина Йосипа. Ось імена його дочок: Махла, Ноа, Гоґла, Милка та Тирца.</p>
<p>2 Стали вони перед Мойсеєм, священиком Елеазаром, вождями і всією громадою при вході до намету зібрання і сказали:</p>
<p>3 «Батько наш помер у пустелі. Не був він серед прибічників Кори, який виступив проти Господа, але помер через свій власний гріх і синів не мав.</p>
<p>4 Чому ж то ім’я батька нашого має зникнути з його роду, бо він не мав сина? Дайте на власність серед братів батька нашого».</p>
<p>5 Тож Мойсей розповів їхню справу перед Господом.</p>
<p>6 І сказав Господь Мойсею:</p>
<p>7 «Те, що кажуть дочки Зелофехада — справедливо. Дай їм власність, яку вони передадуть нащадкам своїм серед братів батька їхнього. Віддай їм те, що мав би їхній батько дати синам,</p>
<p>8 і скажи народу Ізраїлю: „Коли чоловік помирає, не маючи сина, ви мусите передати його власність дочкам його.</p>
<p>9 А якщо в нього немає дочки, мусите віддати його власність братам його.</p>
<p>10 Якщо в нього немає братів, ви мусите віддати власність братам батька його.</p>
<p>11 Якщо в батька немає братів, тоді ви мусите віддати його власність найближчим родичам з його роду, і людина та успадкує її. Це буде законний присуд для народу Ізраїлю, як заповідав Мойсею Господь”».</p>
<p>12 І сказав Господь Мойсею: «Вийди на цю гору Аварим і подивися на землю, яку Я даю народу Ізраїлю.</p>
<p>13 Коли побачиш її, ти також приєднаєшся до батьків своїх, так само, як брат твій Аарон приєднався до них.</p>
<p>14 Бо ви не послухалися веління Мого в пустелі Сін, коли громада сперечалася зі Мною біля вод Меріви, ви не вшанували Мене перед ними як святого перед водами».</p>
<p>15 Мойсей сказав Господу:</p>
<p>16 «Нехай Господь Бог, Який знає думки всіх людей, призначить вождя над громадою,</p>
<p>17 який би очолив їх у бою, і який виводив би їх і приводив, щоб громада Господа не була, мов та отара без пастиря».</p>
<p>18 І сказав Господь Мойсею: «Візьми Ісуса, сина Навина, що має Дух Божий у собі, і поклади на нього руку. * [( <em>що має Дух Божий у собі </em>Або «що має мудрість». )]</p>
<p>19 Хай він стане перед священиком Елеазаром і всією громадою і наділи владою його перед їхніми очами.</p>
<p>20 Передай йому владу Свою, щоб уся громада синів Ізраїлю слухалася його. * [( <em>передай… Свою </em>Або «покажи усім, що Ти обрав його вождем». )]</p>
<p>21 Він повинен стояти перед священиком Елеазаром, і той діставатиме рішення для нього від Господа, запитуючи урим. За велінням Господа він і всі сини Ізраїлю з ним, і уся громада виходитимуть і входитимуть».</p>
<p>22 Отже, Мойсей зробив так, як Господь йому наказав. Узяв він Ісуса й поставив перед священиком Елеазаром і всією громадою.</p>
<p>23 Тоді поклав він руки на Ісуса і наділив його владою, як Господь наказав через Мойсея.</p>

<h4>Розділ 28</h4>
<p>1 І сказав Господь Мойсею:</p>
<p>2 «Дай цей наказ народу Ізраїлю. Скажи їм: „Ви повинні точно в належний час приносити Мені істотні пожертви як дари, пахощі, приємні Мені”.</p>
<p>3 Скажи їм: „Ось дар, який ви маєте приносити Господу як повсякденну жертву всеспалення: двоє однорічних ягнят без вади.</p>
<p>4 Маєте приносити одне ягня вранці, а друге — ввечері.</p>
<p>5 І одну десятину добірного борошна, замішаного з чверткою гіна найкращої оливи, як хлібну жертву. * [( <em>одну десятину </em>Приблизно 2,2 л.<br><em>чвертка гіна </em>Приблизно 0,8 л. )]</p>
<p>6 Це повсякчасна жертва всеспалення, що розпочалася на горі Синай, приємні пахощі, хлібна жертва Господу.</p>
<p>7 Разом із цим також приносьте ливну жертву: одну чверть гіна борошна із кожним ягням. Возливай ливну жертву Господу у святому місці.</p>
<p>8 Тоді приносьте інше ягня як дар, пахощі, приємні Господу, надвечір з хлібною та ливною жертвами, як і вранці, жертву всеспалення, пахощі, приємні Господу.</p>
<p>9 Суботнього дня принеси двох ягнят без вади й дві десятини добірного борошна, замішаного на оливі як хлібну жертву й ливну жертву до того. * [( <em>дві десятини </em>Приблизно 4,4 л. )]</p>
<p>10 Принось жертву всеспалення щосуботи разом із повсякденними жертвами всеспалення й ливними жертвами.</p>
<p>11 Першого дня кожного місяця ви мусите приносити жертву всеспалення: двох бичків, одного барана й семеро ягнят-одноліток без вади.</p>
<p>12 Також приносьте як хлібну жертву три десятини ефи найдобірнішого борошна, замішаного на оливі з кожним бичком та дві десятини ефи добірного борошна, замішаного на оливі з кожним бараном, * [( <em>три десятини ефи </em>Приблизно 6,6 л. )]</p>
<p>13 а ще з кожним ягням приносьте хлібну жертву в десятину ефи добірного борошна, замішаного на оливі. Це жертва всеспалення, приємні пахощі, дар Господу.</p>
<p>14 Ливними жертвами будуть: півгіна вина до кожного бичка, третина гіна до кожного барана й чверть гіна до кожного ягняти. Оце щомісячна жертва всеспалення, кожного нового місяця протягом року. * [( <em>півгіна </em>Приблизно 1,6 л.<br><em>третина гіна </em>Приблизно 1 л. )]</p>
<p>15 Мусите принести Господу одного козла як жертву очищення, крім повсякчасної жертви всеспалення, та ливну жертву до нього.</p>
<p>16 Чотирнадцятого дня першого місяця святкуватиметься Пасха Господня.</p>
<p>17 П’ятнадцятого дня того ж місяця буде свято. Протягом семи днів ви мусите їсти хліб, замішений без дріжджів.</p>
<p>18 Першого дня у вас буде священне зібрання, і ви не повинні працювати.</p>
<p>19 Принесіть дар, жертву всеспалення Господу: двох биків, одного барана та семеро ягнят-одноліток, всі вони мусять бути без вади.</p>
<p>20 Хлібне підношення до них буде з добірного борошна, замішаного на оливі. Візьми три десятини ефи до кожного бика та дві десятини ефи до кожного барана.</p>
<p>21 До кожного з сімох ягнят беріть по десятині ефи борошна.</p>
<p>22 Мусите також принести одного козла як жертву очищення, щоб очиститися.</p>
<p>23 Принесіть усе це, крім повсякчасної вранішньої жертви всеспалення.</p>
<p>24 Отак протягом семи днів мусите щоденно приносити, як хлібну пожертву як дар, пахощі, приємні Господу. Приносьте їх разом із ливними жертвами, крім повсякчасної жертви всеспалення.</p>
<p>25 Сьомого дня будуть у вас священне зібрання, і ви не повинні тоді працювати.</p>
<p>26 У день перших плодів, коли приносите ви жертву першого хліба Господу, ваше свято Седмиць, і матимете священне зібрання. Ви не повинні того дня виконувати жодної роботи.</p>
<p>27 Мусите принести як жертву всеспалення, приємні пахощі, дар Господу, двох биків, одного барана й сімох ягнят-одноліток.</p>
<p>28 І ще як хлібну жертву до них добірного борошна, замішаного на оливі. Візьміть до кожного бика три десятини ефи, дві десятини ефи до кожного барана,</p>
<p>29 і по десятині ефи на кожного з сімох ягнят.</p>
<p>30 Принесіть одного козла, щоб очиститися.</p>
<p>31 Принесіть їх і разом з відповідними ливними жертвами, крім повсякчасної жертви всеспалення та хлібної жертви. Вони мусять бути без вади”».</p>

<h4>Розділ 29</h4>
<p>1 «Першого дня сьомого місяця будуть священні зібрання. Ви не повинні виконувати жодної роботи. Це буде день, коли ви сурмите в сурму.</p>
<p>2 Ви приноситимете жертву всеспалення, пахощі, приємні Господу, одного бичка, одного барана та сімох ягнят-одноліток без вад.</p>
<p>3 А до них хлібну жертву з добірного борошна, замішаного на оливі: по три десятини ефи до кожного бичка, по дві десятини ефи до кожного барана * [( <em>три десятини ефи </em>Приблизно 6,6 л. Також див.: <a href='/ukr_umt/4/29/9'>Числ. 29:9</a>, <a href='/ukr_umt/4/29/14'>14</a>.<br><em>дві десятини ефи </em>Приблизно 4,4 л. Також див.: <a href='/ukr_umt/4/29/9'>Числ. 29:9</a>, <a href='/ukr_umt/4/29/14'>14</a>. )]</p>
<p>4 та по десятині до кожного з сімох ягнят. * [( <em>по десятині </em>Приблизно 2,2 л. Також див.: <a href='/ukr_umt/4/29/10'>Числ. 29:10</a>, <a href='/ukr_umt/4/29/15'>15</a>. )]</p>
<p>5 А ще одного козла як жертву очищення, щоб очиститися.</p>
<p>6 Усе це, крім щомісячною жертви всеспалення з належною хлібною жертвою та обов’язковою жертвою всеспалення з належною хлібною жертвою та ливними жертвами, за обрядами. Це приємні пахощі, дар Господу.</p>
<p>7 Десятого дня того ж сьомого місяця матимете святе зібрання. Не споживайте ніякої їжі й нічого не робіть. * [( <em>Не споживайте ніякої їжі </em>Буквально «вгамовуйте ваші душі» або «стримуйте себе». )]</p>
<p>8 Принесете а жертву всеспалення Господу, приємні пахощі: одного бичка з череди, одного барана та сімох ягнят-одноліток. Вони мають бути без вади.</p>
<p>9 А ще хлібну жертву до них із добірного борошна, замішаного на оливі: три десятини ефи до кожного бичка, дві десятини ефи до кожного барана</p>
<p>10 й десятину ефи до кожного з сімох ягнят.</p>
<p>11 А ще козла як жертву очищення. Це на додаток до жертви очищення, щоб очиститися і щоденної жертви всеспалення та її хлібної жертви й відповідних ливних жертв.</p>
<p>12 П’ятнадцятого дня сьомого місяця ви матимете святі зібрання. Ви не повинні виконувати жодної роботи. Мусите відзначати свята на честь Господа протягом семи днів. * [( <em>П’ятнадцятого дня сьомого місяця </em>Тобто «свято Кущів». Див.: «свято Кущів». )]</p>
<p>13 Ви мусите принести в жертву всеспалення Господу, приємні пахощі: тринадцять бичків із череди, двох баранів та чотирнадцять ягнят-одноліток. Вони мають бути без вади.</p>
<p>14 А ще хлібну жертву до них із добірного борошна, замішаного на оливі — по три десятини ефи до кожного з тринадцяти бичків, по дві десятини ефи до кожного з двох баранів</p>
<p>15 і десятині ефи до кожного з чотирнадцяти ягнят.</p>
<p>16 А ще одного козла як жертву очищення на додаток до щоденної жертви всеспалення й відповідної хлібної жертви та ливної жертви до цього.</p>
<p>17 Другого дня принеси дванадцять бичків, двох баранів та чотирнадцять ягнят-одноліток. Вони мусять бути без вади.</p>
<p>18 А також хлібні жертви з ливними жертвами до бичків, баранів та ягнят у необхідній кількості.</p>
<p>19 А ще одного козла як жертву очищення на додаток до щоденної жертви всеспалення, відповідної хлібної жертви разом з ливними жертвами.</p>
<p>20 Третього дня принеси одинадцять бичків, двох баранів, чотирнадцять ягнят-одноліток. Вони мають бути без вади.</p>
<p>21 А також хлібні та ливні жертви до бичків, баранів та ягнят у належній кількості.</p>
<p>22 А ще одного козла як жертву очищення не додаток до щоденної жертви всеспалення, відповідної хлібної та ливної жертв.</p>
<p>23 Четвертого дня принеси десять бичків, двох баранів та чотирнадцять ягнят-одноліток. Вони мають бути без вади.</p>
<p>24 А також хлібні та ливні жертви до бичків, баранів та ягнят у належній кількості.</p>
<p>25 А ще одного козла як жертву очищення не додаток до щоденної жертви всеспалення, відповідної хлібної жертви і ливної жертви.</p>
<p>26 П’ятого дня принеси дев’ять бичків, двох баранів і чотирнадцять ягнят одноліток. Вони мають бути без вади.</p>
<p>27 А також хлібні та ливні жертви до бичків, баранів та ягнят у призначеній кількості.</p>
<p>28 А ще одного козла як жертву очищення не додаток до щоденної жертви всеспалення, відповідної хлібної жертви і ливної жертви.</p>
<p>29 Шостого дня принеси вісім бичків, двох баранів і чотирнадцять ягнят-одноліток. Вони мають бути без вади.</p>
<p>30 А також хлібні та ливні жертви до бичків, баранів та ягнят у належній кількості.</p>
<p>31 А ще одного козла як жертву очищення не додаток до щоденної жертви всеспалення, відповідної хлібної жертви і ливної жертви.</p>
<p>32 Сьомого дня принеси семеро бичків, двох баранів та чотирнадцять ягнят-одноліток. Вони мають бути без вади.</p>
<p>33 А також хлібні та ливні жертви до бичків, баранів та ягнят у належній кількості.</p>
<p>34 А ще одного козла як жертву очищення не додаток до щоденної жертви всеспалення, відповідної хлібної жертви і ливної жертви.</p>
<p>35 Восьмого дня матимете заключне зібрання. Ви не повинні виконувати жодної роботи.</p>
<p>36 Принесете жертву всеспалення як дар, приємні пахощі Господу: одного бичка, одного барана й сімох ягнят-одноліток.</p>
<p>37 А також хлібні та ливні жертви до бичків, баранів та ягнят у належній кількості.</p>
<p>38 А ще одного козла як жертву очищення не додаток до щоденної жертви всеспалення, відповідної хлібної жертви і ливної жертви.</p>
<p>39 Ви мусите приносити це Господу на свята ваші як ваші жертви всеспалення, хлібні та ливні жертви, а також мирні жертви на додаток до обітниць та добровільних приношень».</p>

<h4>Розділ 30</h4>
<p>1 Тож Мойсей сказав народу Ізраїлю саме те, що Господь заповідав йому. І промовив Мойсей до вождів колін народу ізраїльського: «Ось що Господь заповів:</p>
<p>2 „Коли чоловік дає обітницю Господу або присягається не чинити чогось, він не повинен порушувати клятви своєї. Він мусить виконувати все, що сказав.</p>
<p>3 Але коли жінка, ще в домі батька свого, бо молода, дає обітницю або присягається не чинити чогось,</p>
<p>4 а її батько чує обітницю її і нічого їй не каже, тоді вона мусить виконувати всі свої обітниці й клятви.</p>
<p>5 Та коли її батько не схвалює її обітниць, почувши їх, жодна з обітниць її не чинні, й Господь відпустить її, бо батько не дозволив їй дотримуватися.</p>
<p>6 Якщо ж вийде жінка заміж після того, як склала обітницю або щось необачно пообіцяла,</p>
<p>7 і чоловік її почує це й нічого їй не скаже, почувши, тоді обітниці й зобов’язання її будуть чинні.</p>
<p>8 Але якщо чоловік не схвалює її того самого дня, як почує це, тоді він може відмінити обітницю чи необачну обіцянку, і Господь відпустить її.</p>
<p>9 Кожна обітниця вдови чи розлученої жінки мусить виконуватися.</p>
<p>10 Та коли заміжня жінка складає обітницю,</p>
<p>11 і чоловік її чує, але нічого не каже, тоді вона має дотримуватися всіх обітниць і зобов’язань.</p>
<p>12 Але якщо чоловік її відміняє їх того дня, коли почує про них, тоді всі її обітниці нечинні, і Господь відпустить її.</p>
<p>13 Чоловік її може дозволити їй виконати обітницю, яку вона склала, або ж чоловік її може це відмінити. * [( <em>обітницю </em>Буквально «вгамовує свою душу» або «стримує себе». )]</p>
<p>14 Якщо чоловік нічого не каже їй на другий день після того як почув, тоді вона мусить виконувати всі свої обітниці, бо він нічого не сказав їй того дня, як почув.</p>
<p>15 Та якщо він забороняє їх після того, як почув, тоді він понесе гріх її”». * [( <em>понесе гріх </em>Або «буде винний». )]</p>
<p>16 Це закон, даний Господом Мойсею щодо чоловіка й дружини його і щодо батька й дочки в домі його, що живе там дівкою.</p>

<h4>Розділ 31</h4>
<p>1 І сказав Господь Мойсею:</p>
<p>2 «Помстися мидіанцям за те, що вони вчинили народу Ізраїлю. Після цього приєднаєшся до пращурів своїх». * [( <em>приєднаєшся до пращурів своїх </em>Тобто «помреш». )]</p>
<p>3 Тож Мойсей сказав народу: «Озбройтеся для війни, щоб напасти на мидіанців і помстилися їм за Господа.</p>
<p>4 Пошліть на війну тисячу чоловік від кожного коліна Ізраїлю».</p>
<p>5 Тож по тисячі воїнів від кожного коліна з усіх тисяч Ізраїлю було озброєно на війну — усього дванадцять тисяч чоловік.</p>
<p>6 Мойсей вирядив їх на війну — по тисячі чоловік від кожного коліна, та Фінегаса, сина священика Елеазара послав на війну. Фінегас узяв з собою святі речі та сурми для сполоху.</p>
<p>7 Отже, воювали вони проти мидіанців, як Господь наказав Мойсею. Повбивали вони всіх чоловіків.</p>
<p>8 Як і інших жертв, убили вони царів мидіанських: Евія, Рекема, Зура, Гура і Реву — п’ятьох царів мидіанських. Вони також зарубали Валаама, сина Беора.</p>
<p>9 Сини Ізраїлю забрали в полон жінок мидіанських та дітей їхніх і забрали всіх в’ючних тварин, всі отари, все добро як здобич.</p>
<p>10 Вони також спалили всі міста де ті мешкали, всі табори їхні.</p>
<p>11 Вони позабирали всю здобич, завойовану на війні разом із людьми й худобою,</p>
<p>12 і привели невільників і всю здобич, що взяли на війні, до Мойсея та священика Елеазара і до громади Ізраїлю, в табір на рівнинах Моаву біля Йордану, навпроти Єрихона.</p>
<p>13 Мойсей та священик Елеазар вийшли за табір їм назустріч.</p>
<p>14 Мойсей дуже розгнівався на воєначальників, тисяцьких та сотників, що повернулися з військового походу.</p>
<p>15 Мойсей запитав їх: «Ви залишили живими всіх жінок?</p>
<p>16 Це саме вони за порадою Валаама підбурили ізраїльтян відступитися від Господа того разу в Пеорі, і страшна моровиця впала на громаду Господню.</p>
<p>17 Тож тепер повбивайте всіх дітей чоловічої статі, вбийте кожну жінку, що спізнала чоловіка.</p>
<p>18 Та лишить собі дівчат, що не спізнали чоловіка.</p>
<p>19 Не входьте до табором протягом семи днів. Кожен із вас або полонених ваших, хто вбив когось або торкнувся мертвого тіла, мусить очистити себе третього та сьомого дня.</p>
<p>20 Ви мусите очистити будь-який одяг, все шкіряне, все, виготовлене з козлячої вовни чи з дерева».</p>
<p>21 Тоді священик Елеазар сказав тим, хто ходив на війну: «Ось настанова Закону, який Господь дав Мойсею.</p>
<p>22 Золото, срібло, бронзу, залізо, цинк та оливо —</p>
<p>23 все, що у вогні не горить, ви мусите кинути в огонь, щоб очистити. Все, що горить, має бути очищене водою.</p>
<p>24 Сьомого дня ви мусите випрати свій одяг, і будете чисті. Після цього можете повернутися в табір».</p>
<p>25 І сказав Господь Мойсею:</p>
<p>26 «Ти й священик Елеазар та вожді громади порахуйте захоплене в полон на війні: людей і худобу.</p>
<p>27 Поділіть здобич між воїнами, що ходили на війну, і всією громадою.</p>
<p>28 Ви мусите взяти данину Господу у воїнів, що ходили на війну, кожне п’ятисоте з людей, худоби, ослів та овець.</p>
<p>29 Все це візьмете з їхньої половини й віддасте священику Елеазару як данину Господу.</p>
<p>30 З половини народу Ізраїлю мусите взяти кожне п’ятдесяте з людей, худоби, ослів, овець — усіх тварин, і віддайте левитам, що правлять службу в святому наметі Господньому».</p>
<p>31 Мойсей та священик Елеазар зробили так, як Господь наказав Мойсею.</p>
<p>32 Вони захопили на війні таке: шістсот сімдесят п’ять тисяч овець,</p>
<p>33 сімдесят дві тисячі крупної худоби,</p>
<p>34 шістдесят одну тисячу ослів</p>
<p>35 та тридцять дві тисячі людей, тобто жінок, що не спізнали чоловіка.</p>
<p>36 Половина частки воїнів була така: овець триста тридцять сім тисяч п’ятсот,</p>
<p>37 а данина Господу з овець — шістсот сімдесят п’ять.</p>
<p>38 Крупної рогатої худоби — тридцять шість тисяч голів, а данина Господу з них — сімдесят дві.</p>
<p>39 Ослів — тридцять тисяч п’ятсот, а данина Господу з них — шістдесят один.</p>
<p>40 Людей — шістнадцять тисяч, а данина Господу з них — тридцять двоє.</p>
<p>41 Мойсей віддав данину, Господній внесок, священику Елеазару, як Господь і наказав Мойсею.</p>
<p>42 Половина частки народу Ізраїлю, яку Мойсей взяв у воїнів, становила триста тридцять сім тисяч п’ятсот овець,</p>
<p>44 тридцять шість тисяч голів крупної худоби,</p>
<p>45 тридцять тисяч п’ятсот ослів</p>
<p>46 і шістнадцять тисяч жінок.</p>
<p>47 Мойсей взяв з половини частки народу Ізраїлю кожну п’ятдесяту людину і тварину й віддав їх левитам, що правили службу в святому наметі Господньому, як і наказав йому Господь.</p>
<p>48 Тоді воєначальники, тисяцькі і сотники прийшли до Мойсея.</p>
<p>49 І сказали вони Мойсею: «Слуги твої перелічили воїнів, що були під нашим началом, і в нас не бракує жодного чоловіка.</p>
<p>50 Ми принесли як дар Господу золоті речі, які кожен із нас здобув: нарукавні нашивки, браслети, печатки, сережки, намиста, щоб заплатити Господу за життя наші».</p>
<p>51 Мойсей та священик Елеазар узяли в них золото, всі майстерно зроблені речі.</p>
<p>52 Все золото, що його тисяцькі й сотники принесли в дар Господу, важило шістнадцять тисяч сімсот п’ятдесят шекелів. * [( <em>шістнадцять тисяч… шекелів </em>Приблизно 190 кг. )]</p>
<p>53 (Кожен із воїнів узяв собі деякі речі).</p>
<p>54 Тож Мойсей та священик Елеазар взяли золото у тисяцких і сотників і принесли його до намету зібрання як спомин для народу Ізраїлю.</p>

<h4>Розділ 32</h4>
<p>1 Нащадки Рувима та Ґада мали дуже багато худоби. Як побачили вони землі Язера та Ґілеаду, то зрозуміли, що це добре місце для худоби.</p>
<p>2 Тож пішли діти Ґада й Рувима і сказали Мойсею та священику Елеазару й вождям громади:</p>
<p>3 «Атарот, Дівон, Язер, Німра, Хешбон, Елеале, Сівма, Нево й Беон — * [( <em>Сівма </em>Або «Севам». )]</p>
<p>4 земля, що її Господь завоював для громади Ізраїлю. Це дуже добра для худоби земля, а в нас, слуг твоїх, багато худоби».</p>
<p>5 І сказали вони: «Якщо знайшли ми ласку в очах твоїх, нехай віддадуть цю землю нам, слугам твоїм, у власність. Не змушуй нас переходити через Йордан».</p>
<p>6 Мойсей сказав синам Ґада й Рувима: «Тож брати ваші підуть на війну, а ви тут залишитеся?</p>
<p>7 Навіщо ви знеохочуєте народ Ізраїлю переходити в нову землю, що її Господь дав їм?</p>
<p>8 Батьки ваші зробили те ж саме, коли я посилав їх з Кадеш-Барнеа, щоб розвідати землю.</p>
<p>9 Дісталися вони до долини Ешкол і розвідали землю, але знеохотили серце народу Ізраїлю, щоб не йти в землю, яку Господь їм дав.</p>
<p>10 Тож Господь розгнівався того дня й поклявся:</p>
<p>11 „Жоден із людей, що вийшли з Єгипту й були віком від двадцяти років і старше, не побачать землі, яку Я пообіцяв Аврааму, Ісааку та Якову, бо не були вони цілком віддані Мені,</p>
<p>12 за винятком Калева, сина Єфунне, та Ісуса, сина Навина, бо вони лишалися у всьому відданими Господу”.</p>
<p>13 Тоді Господь розгнівався на Ізраїль і примусив його блукати пустелею сорок, років доки все покоління, що згрішило перед Господом, не вимерло.</p>
<p>14 І от зараз ви, покоління грішників, зайняли батьківське місце, щоб іще підсилити гнів Господа проти Ізраїлю.</p>
<p>15 Якщо відвернетеся ви від Нього, Він покине Ізраїль у пустелі й надалі, і вигубите ви весь народ».</p>
<p>16 Тоді вони пішли до Мойсея і сказали: «Дозволь нам побудувати тут кошари для нашої худоби та оселі для жінок і дітей.</p>
<p>17 Тоді ми негайно озброїмося й підемо поперед народу Ізраїлю, доки не приведемо його до місця його, поки родини наші житимуть в укріплених містах, захищені від людей, що мешкають у цій землі.</p>
<p>18 Ми не повертатимемося до осель наших, доки кожен із народу Ізраїлю не дістане спадщини своєї.</p>
<p>19 Ми не будемо отримувати землю у спадщину на тому боці Йордану, бо наша частка спадщини буде на східному березі Йордану».</p>
<p>20 Мойсей відповів їм: «Якщо зробите все це, якщо озброїтеся для війни перед Господом</p>
<p>21 і кожен із вас, озброєний, перейде Йордан перед Господом, доки Господь не прожене ворогів Своїх з-перед Себе</p>
<p>22 й земля не підкориться Господу, і тільки тоді повернетеся додому, виконавши обов’язок свій перед Господом та Ізраїлем, тоді буде ця земля вашою спадщиною перед Господом.</p>
<p>23 Але якщо ви цього не зробите, тоді згрішили ви проти Господа, тож будьте певні, що покарано буде вас за гріх ваш.</p>
<p>24 Отже, побудуйте міста для жінок та дітей своїх і кошари для худоби, і зробіть усе, що ви сказали».</p>
<p>25 І мовили сини Ґада й Рувима: «Ми, слуги твої, зробимо так, як наказує нам наш володар.</p>
<p>26 Діти наші, наші жінки, наші отари і вся наша худоба лишиться в містах Ґілеада.</p>
<p>27 Ми, слуги твої, кожен озброєний для війни, перейдемо Йордан, щоб воювати перед Господом, як ти, наш володарю, сказав».</p>
<p>28 Тоді Мойсей дав священику Елеазару, Ісусу, сину Навина, та вождям колін Ізраїлю наказ щодо них.</p>
<p>29 Мойсей сказав їм: «Якщо сини Ґада й Рувима перейдуть Йордан з вами, кожен озброєний для війни, щоб воювати перед Господом і земля підкориться вам, тоді віддасте їм землю Ґілеадську у власність.</p>
<p>30 Але якщо озброєні для війни не перейдуть з вами, тоді вони мають отримати у власність землю серед вас у землі Ханаанській».</p>
<p>31 Сини Ґада та Рувима відповіли: «Ми зробимо так, як Господь наказав слугам Своїм.</p>
<p>32 Озброєні для війни перейдуть перед Господом у землю Ханаанську, але земля наша буде на іншому боці Йордану».</p>
<p>33 Тож Мойсей дав синам Ґада й Рувима і половині коліна Манассії, сина Йосипа, царство царя Сихона, аморійців і царство Оґа, царя башанського, землю з її містами та землями довкола них.</p>
<p>34 Тоді сини Ґада побудували Дівон, Атарот, Ароер,</p>
<p>35 Атрот-Шофан, Язер, Йоґвегу,</p>
<p>36 Бет-Німру і Бет-Гаран, укріплені міста та кошари для худоби.</p>
<p>37 Сини ж Рувима побудували Хешбон, Елеале, Киріатаїм,</p>
<p>38 Нево, Ваал-Меон і Сівму. Вони залишили назви Нево і Ваал Меон. Вони назвали міста, які вони побудували, за їхніми назвами.</p>
<p>39 Сини Макіра, сина Манассії, пішли до Ґілеада й захопили його. Вони прогнали всіх аморійців, які були там.</p>
<p>40 Тож Мойсей віддав Ґілеад роду Макіра, сину Манассії, і той оселився там. * [( <em>Ґілеад </em>Можливо «Рамот-Ґілеад». )]</p>
<p>41 Рід Яїра, сина Манассії, пішов і захопив їхні села. Назвав він їх містами Яїра.</p>
<p>42 Ноба пішов і захопив Кенат і міста навколо нього. Назвав він його Ноба, за своїм іменем.</p>

<h4>Розділ 33</h4>
<p>1 Ось місця, по яких мандрував народ Ізраїлю, який полками вийшов із землі Єгипетської під проводом Мойсея та Аарона.</p>
<p>2 За наказом Господа Мойсей записував місця, з яких вони рушали в мандри. Ось із яких місць вони рушали.</p>
<p>3 Вони вийшли з Рамзеса п’ятнадцятого дня першого місяця. На другий день після Пасхи народ Ізраїлю відважно виступив перед очима всіх єгиптян.</p>
<p>4 Єгиптяни якраз ховали всіх своїх первістків, яких убив Господь. Господь учинив Свій суд над їхніми богами. * [( <em>богами </em>Можливо, мова йде не тільки про лжебогів Єгипту, але також про єгипетського царя та лідерів. )]</p>
<p>5 Народ Ізраїлю вийшов із Рамзеса і став табором у Суккоті.</p>
<p>6 Вони рушили з Суккота і стали табором в Ефамі, на краю пустелі.</p>
<p>7 Вони вийшли з Ефаму і звернули назад до Пі-Гагірота на схід від Ваал-Цефона. Вони стали табором біля Миґдола.</p>
<p>8 Вони вийшли з Пі-Гагірота й перейшли морем до пустелі. Вони мандрували три дні пустелею Ефаму і стали табором у Марі.</p>
<p>9 Вони вийшли з Мари й рушили до Елима. Було в Елимі дванадцять джерел та сімдесят пальм. Тож там вони стали табором.</p>
<p>10 Вони вийшли з Елима і стали табором біля Червоного моря. * [( <em>Червоне море </em>Або «Очеретяне море». )]</p>
<p>11 Вони пішли до від Червоного моря і стали табором у пустелі Сін.</p>
<p>12 Вони вирушили з пустелі Сін і стали табором у Дофці.</p>
<p>13 Вони вийшли з Дофки й стали табором в Алуші.</p>
<p>14 Вони вийшли з Алуша і стали табором у Рефідимі. І не було там людям питної води.</p>
<p>15 Вони вийшли з Рефідима і стали табором у пустелі Синай.</p>
<p>16 Вони вирушили з пустелі Синай і стали табором у Ківрот-Гаттааві.</p>
<p>17 Вони вийшли з Ківрот-Гаттаави й стали табором у Газероті.</p>
<p>18 Вони вийшли з Газерота і стали табором у Ритмі.</p>
<p>19 Вони вийшли з Ритми й стали табором у Риммон-Перезі.</p>
<p>20 Вони вийшли з Риммон-Переза і стали табором у Ливні.</p>
<p>21 Вони вийшли з Ливни й стали табором у Риссі.</p>
<p>22 Вони вийшли з Рисси і стали табором у Кегелаті.</p>
<p>23 Вони вийшли з Кегелати й стали табором під горою Шефер.</p>
<p>24 Вони вирушили від гори Шефер і стали табором у Гараді.</p>
<p>25 Вони вийшли з Гаради й стали табором у Макгелоті.</p>
<p>26 Вони вийшли з Макгелота і стали табором у Тагаті.</p>
<p>27 Вони вийшли з Тагата і стали табором у Тері.</p>
<p>28 Вони вийшли з Тери й стали табором у Митці.</p>
<p>29 Вони вийшли з Митки й стали табором у Гашмоні.</p>
<p>30 Вони вийшли з Гашмони й стали табором у Мозероті.</p>
<p>31 Вони вийшли з Мозерота і стали табором у Бене-Яакані.</p>
<p>32 Вони вийшли з Бене-Яакана і стали табором у Гор-Гаґґідґаді.</p>
<p>33 Вони вийшли з Гор-Гаґґідґада і стали табором у Йотваті.</p>
<p>34 Вони вийшли з Йотвати й стали табором в Авроні.</p>
<p>35 Вони вийшли з Аврони й стали табором в Еціон-Хевері.</p>
<p>36 Вони вийшли з Еціон-Хевера і стали табором у Кадеші в пустелі Сін.</p>
<p>37 Вони вийшли з Кадеша і стали табором біля гори Гор, горою на кордоні Едомських земель.</p>
<p>38 Священик Аарон зійшов на гору Гор, за наказом Господа, і помер він там першого дня п’ятого місяця сорокового року після виходу народу Ізраїлю з Єгипту.</p>
<p>39 Аарону було сто двадцять три роки, коли він помер на горі Гор.</p>
<p>40 Ханаанський цар Араду в Неґеві почув, що наближається народ Ізраїлю.</p>
<p>41 Вони вирушили від гори Гор і стали табором у Залмоні.</p>
<p>42 Вони вийшли з Залмони й стали табором у Пуноні.</p>
<p>43 Вони вийшли з Пунона і стали табором в Овоті.</p>
<p>44 Вони вийшли з Овота і стали табором в Іє-Аваримі на кордоні з Моавом.</p>
<p>45 Вони вийшли з Ає-Аварима і стали табором у Дівон-Ґаді.</p>
<p>46 Вони вийшли з Дівон-Ґада і стали табором в Алмон-Дівлатаїмі.</p>
<p>47 Вони вийшли з Алмон-Дівлатаїма і стали табором у горах Аваримських поблизу Нево.</p>
<p>48 Рушили вони від гір Аваримських і стали табором на рівнинах Моаву біля Йордану, навпроти Єрихона.</p>
<p>49 Вони стали табором уздовж Йордану на рівнинах Моаву, від Бет-Єшимота до Авель-Шиттим.</p>
<p>50 І звернувся Господь до Мойсея на рівнинах Моаву біля Йордану навпроти Єрихона. Він промовив:</p>
<p>51 «Скажи народу Ізраїлю, що коли перейдете ви Йордан із землі Ханаанської,</p>
<p>52 ви мусите вигнати геть усіх, хто живе в цій землі. Ви мусите знищити всіх їхніх різьблених божків і усіх їхніх металевих бовванів і спустошити всі їхні узвишшя.</p>
<p>53 Тоді заволодієте ви їхньою землею і посядете її, бо Я дав вам землю цю у володіння.</p>
<p>54 Ви розділите землю між собою за жеребом, за родами вашими. Ви мусите дати більшу частку спадщини більшому, а меншу частку спадщини — меншому. Ви успадкуєте землю за колінами батьків ваших.</p>
<p>55 Якщо не виженете ви з-перед себе людей, що мешкають у цій землі, то ті хто залишиться, будуть мов колючки в очах ваших, мов терен у боках. Вони допікатимуть вам у землі, де ви житимете.</p>
<p>56 І тоді Я зроблю з вами те, що намислив зробити з ними».</p>

<h4>Розділ 34</h4>
<p>1 І сказав Господь Мойсею:</p>
<p>2 «Накажи народу Ізраїлю: „Як прийдете в землю Ханаанську, то це земля, що буде спадщиною вашою: земля Ханаану аж до її кордонів.</p>
<p>3 Південна сторона проляже від пустелі Сін уздовж едомського кордону. Південний кордон починатиметься на сході від берега Мертвого моря.</p>
<p>4 Далі ваш південний кордон перетне перевал Скорпіона, пройде пустелею Сін і закінчиться на півдні, у Кадеш-Барнеа. Вона простягнеться до Газар-Аддару, а далі пройде крізь Азмон. * [( <em>перевал Скорпіона </em>Або «Акравім». )]</p>
<p>5 Від Азмона кордон зверне до єгипетського потоку й закінчиться біля Середземного моря. * [( <em>єгипетського потоку </em>Або «потоку Аріш». )]</p>
<p>6 Вашим західним кордоном буде узбережжя Середземного моря. (Це ваш вічний кордон).</p>
<p>7 Оце буде ваш північний кордон: від Середземного моря проведете його до гори Гор.</p>
<p>8 Від гори Гор проведіть його до Лебо-Гамата. Далі кордон сягне Цедада.</p>
<p>9 Далі кордон простягнеться до Зіфрона й закінчиться в Хазар-Енані. Це буде ваш північний кордон.</p>
<p>10 Східний ваш кордон піде від Хазар-Енана до Шефама.</p>
<p>11 Від Шефама кордон простягнеться до Рівли на схід Аїна. Далі кордон піде вниз і дійде аж до гір на схід від Ґалилейського озера. * [( <em>Ґалилейського озера </em>Або «озера Кіннерет». )]</p>
<p>12 І далі кордон піде аж до Йордану й закінчиться біля Мертвого моря. Це буде земля ваша з кордонами її по всіх боках”».</p>
<p>13 Тож Мойсей наказав народу Ізраїлю: «Це земля ваша, яку успадкуєте ви за жеребом. Господь звелів, щоб землю цю було віддано дев’ятьом з половиною колінам.</p>
<p>14 Бо коліна Рувима та Ґада і половина коліна Манассії вже отримали свою спадщину за їхніми батьківськими родами.</p>
<p>15 Два з половиною коліна отримали свою спадщину по той бік Йордану на сході навпроти Єрихону».</p>
<p>16 І сказав Господь Мойсею:</p>
<p>17 «Ось імена мужів, що ділитимуть вам землю: священик Елеазар та Ісус, син Навина.</p>
<p>18 Візьміть також по одному вождю з кожного коліна, щоб ділити землю.</p>
<p>19 Ось імена цих людей: від коліна Юди — Калев, син Єфунне;</p>
<p>20 від коліна Симеона — Самуїл, син Аммігуда;</p>
<p>21 від коліна Веніамина — Елідад, син Кислона;</p>
<p>22 вождь від коліна Дана — Вуккі, син Йоґлі,</p>
<p>23 з синів Йосипа — вождь коліна Манассії Ганніел, син Ефода,</p>
<p>24 і вождь коліна Ефраїма Кемуел, син Шифтана;</p>
<p>25 вождь коліна Завулона — Елізафан, син Фарнаха;</p>
<p>26 вождь коліна Іссаха́ра — Палтіел, син Аззана;</p>
<p>27 вождь коліна Ашера — Агігуд, син Шеломі;</p>
<p>28 вождь коліна Нафталі — Педагел, син Аммігуда».</p>
<p>29 Господь наказав цим чоловікам розподілити землю Ханаанську серед народу Ізраїлю.</p>

<h4>Розділ 35</h4>
<p>1 І сказав Господь Мойсею на рівнинах Моаву біля Йордану навпроти Єрихона:</p>
<p>2 «Накажи народу Ізраїлю, щоб надали левитам міста, де жити, як частку їхньої спадщини, аби вони її успадкували, і щоб дали левитам пасовиська довкола їхніх міст.</p>
<p>3 Міста будуть їм для проживання, а пасовиська — для їхніх отар і худоби.</p>
<p>4 Пасовиська при містах, які ви дасте левитам, простягатимуться від міських мурів у всі боки на тисячу ліктів. * [( <em>тисячу ліктів </em>Приблизно 500 м. )]</p>
<p>5 Відміряйте за межами міста дві тисячі ліктів на схід, дві тисячі ліктів на південь, дві тисячі ліктів на захід, дві тисячі ліктів на північ. Місто буде посередині. Це будуть пасовиська при їхніх містах. * [( <em>дві тисячі ліктів </em>Приблизно 1000 м. )]</p>
<p>6 Поміж міст, виділених левитам, буде шість міст-схованок, де надаватиметься притулок тим, хто вбив ненавмисне, щоб він сховався там. Крім них, дасте левитам іще сорок два міста.</p>
<p>7 Тож усього ви віддасте левитам сорок вісім міст разом з пасовиськами.</p>
<p>8 Ті міста, які ви дасте із спадщини народу Ізраїлю, візьміть більше від більших колін, і менше — від менших. Кожне коліно дасть левитам із своїх міст відповідно до того, що успадкує».</p>
<p>9 І сказав Господь Мойсею:</p>
<p>10 «Скажи народу Ізраїлю: „Коли перейдете Йордан у землю Ханаанську,</p>
<p>11 виберіть собі міста, що будуть вам містами-схованками. Той, хто ненавмисне вб’є когось, може туди втекти.</p>
<p>12 В тих містах ви зможете знайти порятунок від родича вбитого, який прагне покарати вбивцю. Але вбивцю не стратять, доки він не стане перед громадою на суд.</p>
<p>13 Шість міст, які ви віддасте, будуть містами притулку для вас.</p>
<p>14 Віддасте три міста на східному боці Йордану і три міста в землі Ханаанській, на захід від Йордану. Це будуть міста-схованки.</p>
<p>15 Ці шість міст будуть містами притулку і для народу Ізраїлю, і для чужинців, що живуть серед вас. Кожен, хто ненавмисне вб’є людину, може туди втекти.</p>
<p>16 Якщо чоловік вдарив іншого залізним знаряддям так, що той помер, то він убивця. Вбивця мусить бути покараний на смерть.</p>
<p>17 Якщо він забив іншого каменем на смерть, і той помер, тоді він убивця. Вбивця мусить бути покараний.</p>
<p>18 Якщо він ударив іншого дерев’яним знаряддям, що спричинило смерть, то він убивця. Вбивця мусить бути покараний на смерть.</p>
<p>19 Близький родич померлого повинен убити вбивцю. Коли він зустріне вбивцю, повинен убити його. * [( <em>родич померлого </em>Буквально «месник по крові». Також див.: <a href='/ukr_umt/4/35/20'>Числ. 35:20</a>, <a href='/ukr_umt/4/35/21'>21</a>, <a href='/ukr_umt/4/35/24'>24</a>, <a href='/ukr_umt/4/35/26'>26</a>, <a href='/ukr_umt/4/35/27'>27</a>. )]</p>
<p>20 Якщо він із ненавистю його штовхне або навмисне кине в нього щось, так що той помре,</p>
<p>21 або якщо він у люті вдарить його рукою так, що той помре, тоді той чоловік убивця. Убивцю треба покарати на смерть. Той чоловік — убивець. Близький родич мусить убити вбивцю, коли зустріне його.</p>
<p>22 Але якщо випадково, без ненависті, він штовхне його або ж кине чимось у нього ненавмисне,</p>
<p>23 або впустить камінь, не помітивши, а камінь упаде на нього так, що той помер, а він не був ворогом йому і не мав наміру завдати йому шкоди,</p>
<p>24 тоді громада розсудить убивцю і родича вбитого згідно з цими настановами.</p>
<p>25 Громада врятує вбивцю від руки кровомесника і відішле його до міста-схованки, куди він утече. Він мусить лишатися там до смерті первосвященика, помазаного святою оливою.</p>
<p>26 Та якщо вбивця вийде за межі міста-схованки, до якого втік,</p>
<p>27 і кровомесник знайде його за межами міста-схованки, тоді кровомесник може вбити вбивцю. І він не буде винний у вбивстві.</p>
<p>28 Бо він мусить жити у своєму місті-схованці до смерті первосвященика. Після смерті первосвященика убивця може повернутися на свою власну землю.</p>
<p>29 Відтепер це буде вам законом правосуддя, хоч де б ви жили.</p>
<p>30 Кожного, хто вб’є людину, можна покарати тільки за показаннями свідків. Але нікого не можна засудити на смерть за показаннями одного свідка.</p>
<p>31 Не беріть викупу за життя вбивці, якого засудили на смерть, бо його слід покарати на смерть.</p>
<p>32 Не беріть викупу за того, хто втік до міста-схованки, щоб він міг повернутися жити в своїй землі до смерті первосвященика.</p>
<p>33 Не ганьбіть землю, де живете, бо кров оскверняє землю, і ніщо не очистить її від пролитої на неї крові, крім крові того, хто пролив кров.</p>
<p>34 Не робіть нечистою землю, де живете, де Я Сам живу серед вас. Бо Я, Господь, живу серед народу Ізраїлю”».</p>

<h4>Розділ 36</h4>
<p>1 Голови родин у роді Ґілеада, сина Макіра, сина Манассії, одного з колін синів Йосипа вийшли й промовили перед Мойсеєм та вождями, головами колін народу ізраїльського.</p>
<p>2 І сказали вони: «Господь наказав тобі, наш володарю, дати землю народу Ізраїлю у спадщину, за жеребом, і наказав дати спадщину родича нашого Зелофехада дочкам його.</p>
<p>3 Якщо вони вийдуть заміж за когось із колін народу Ізраїлю, їхня спадщина буде відібрана від спадщини наших батьків і додана до спадщини того коліна, куди вони вийдуть заміж. Так вона буде відібрана від нашої спадщини, що ми її отримали за жеребом.</p>
<p>4 Коли для народу Ізраїлю настане Ювілейний рік, їхню спадщину додадуть до спадщини того коліна, в яке вони вийдуть заміж. Їхню спадщину віднімуть від спадщини батьків наших».</p>
<p>5 Тож Мойсей дав такий наказ народу Ізраїлю як настановив Господь: «Те, що кажуть сини Йосипа, — правда.</p>
<p>6 Ось що Господь заповідає щодо дочок Зелофехада: вони можуть виходити заміж за кого схочуть, але у межах їхнього коліна, тобто коліна їхніх батьків.</p>
<p>7 Ніяка спадщина народу Ізраїлю не повинна переходити від одного коліна до іншого, бо кожен із народу Ізраїлю повинен триматися спадщини коліна батьків своїх.</p>
<p>8 Будь-яка дочка серед колін ізраїльського народу, яка дістане спадщину, повинна одружитися з кимось із коліна батька її, щоб кожен з народу Ізраїлю міг дістати спадщину батьків своїх.</p>
<p>9 Спадщина не повинна переходити від одного коліна до іншого, бо кожне з колін народу Ізраїлю повинне триматися спадщини своєї».</p>
<p>10 Дочки Зелофехадові зробили так, як Господь наказав Мойсею.</p>
<p>11 Махла, Тирца, Гоґла, Милка і Ноа, дочки Зелофехадові, вийшли заміж за синів своїх дядьків.</p>
<p>12 Вони вийшли заміж на синів роду Манассії, сина Йосипа, тож їхня спадщина лишилася в коліні їхнього батьківського роду.</p>
<p>13 Оце заповіді та настанови, які Господь дав народу Ізраїлю через Мойсея на рівнинах Моаву біля річки Йордан, навпроти міста Єрихона.</p>


