<h2></h2>

<h4>Псалмів 1 
<p>1 Блаженний чоловік, який не бере участі у раді нечестивих, не стає на дорогу грішників і не сидить у зборищі кепкунів, 
<p>2 але він насолоджується ГОСПОДНІМ Законом, і над Його Законом він роздумує вдень і вночі. 
<p>3 Він буде, як дерево, посаджене біля потоків води, яке приносить свій плід у належну пору і листя якого не в’яне. В усьому, що тільки він робить, матиме успіх. 
<p>4 Не так з нечестивими. Вони наче полова, яку розносить вітер. 
<p>5 Тому-то й не встоять ( не виправдаються ) нечестиві на суді, ані грішники на зібранні праведних. 
<p>6 Адже ГОСПОДЬ дбає про дорогу праведних, а дорога безбожних пропаде. 

<h4>Псалмів 2 
<p>1 Чому метушаться народи, а люди задумують марні речі? 
<p>2 Повстають земні царі і князі змовляються разом проти ГОСПОДА та Його Помазаника. 
<p>3 Розбиймо їхні кайдани і скиньмо з себе їхнє ярмо. 
<p>4 Той, Хто знаходиться на небі, посміхається, – ГОСПОДЬ кепкує з них. 
<p>5 Він заговорить до них у Своєму гніві й в обуренні Своїм наведе на них страх: 
<p>6 Я поставив Свого царя на Сіоні, на Моїй святій горі, 
<p>7 Я сповіщу Господню постанову. ГОСПОДЬ сказав мені: Ти Мій Син, Я сьогодні Тебе породив. 
<p>8 Проси в Мене, і дам Тобі народи як твою спадщину, і твоє володіння до країв землі. 
<p>9 Ти їх розгромиш залізним жезлом, розіб’єш їх, як глиняний посуд. 
<p>10 Тож тепер станьте розумнішими, царі! Прийміть застереження ви, що правите землею! 
<p>11 Служіть ГОСПОДУ зі страхом і радійте з тремтінням. 
<p>12 Шануйте Сина, щоб він не розгнівався і ви не загинули в дорозі, коли зненацька спалахне Його гнів. Блаженні всі, що на Нього покладаються. 

<h4>Псалмів 3 
<p>1 
<p>2 ГОСПОДИ, як же багато моїх ворогів! Багато тих, що повстали проти мене! 
<p>3 Багато про мене кажуть: Нема йому спасіння в Бозі. Музична пауза. 
<p>4 Але Ти, ГОСПОДИ, – щит навколо мене, моя слава; Ти підносиш мою голову. 
<p>5 Голосом своїм я кличу до ГОСПОДА, і Він відповідає мені зі Своєї святої гори. Музична пауза. 
<p>6 Я лягаю, сплю і прокидаюся, бо ГОСПОДЬ підтримує мене. 
<p>7 Я не побоюся десятків тисяч людей, які звідусіль виступають проти мене. 
<p>8 Підіймись, ГОСПОДИ ! Врятуй мене, мій Боже! Ти побив усіх ворогів моїх, поламав щелепи та зуби нечестивців. 
<p>9 Від ГОСПОДА спасіння. Твоє благословення на Твоєму народі. Музична пауза. 

<h4>Псалмів 4 
<p>1 
<p>2 Коли я кличу, вислухай мене, Боже правди моєї. В утиску моєму Ти послав мені полегшення. Змилуйся наді мною і вислухай мою молитву. 
<p>3 Людські сини! Доки моя честь буде ганьбитись? Доки будете любити пусте й шукати неправди? Музична пауза. 
<p>4 Тож знайте, що ГОСПОДЬ відділив для Себе праведного. ГОСПОДЬ мене почує, коли я буду кликати до Нього. 
<p>5 Гніваючись, не грішіть. Пороздумуйте у ваших серцях на ваших постелях і заспокойтесь. Музична пауза. 
<p>6 Приносьте справедливі жертви і покладайтесь на ГОСПОДА. 
<p>7 Багато хто запитує: Хто нам покаже добро? Яви нам світло Твого обличчя, ГОСПОДИ. 
<p>8 Ти послав у моє серце більшу радість, ніж коли є великий достаток пшениці та нового вина. 
<p>9 Тому я спокійно лягаю і засинаю, бо Ти, ГОСПОДИ, єдиний даєш мені жити безпечно. 

<h4>Псалмів 5 
<p>1 
<p>2 ГОСПОДИ, почуй мої слова, переймись моїм зітханням, 
<p>3 зверни увагу на голос мого благання, мій Царю і мій Боже, бо я до Тебе молюся. 
<p>4 ГОСПОДИ, зранку прихильно вислухай мій голос, – удосвіта я стоятиму перед Тобою і буду очікувати. 
<p>5 Бо Ти не є Богом, Який може погодитися з беззаконням, Ти не любиш того, хто чинить зло. 
<p>6 Нечестиві не встоять перед Твоїми очима. Ти ненавидиш усіх злочинців 
<p>7 і знищиш усіх, хто говорить неправду. Кровожерливою та підступною людиною гидує ГОСПОДЬ. 
<p>8 Я ж, за Твоїм великим милосердям, увійду до Твого дому, поклонюся до Твого святого Храму в страсі перед Тобою. 
<p>9 ГОСПОДИ, провадь мене у Своїй справедливості. З огляду на моїх ворогів, Ти вирівняй переді мною Твою дорогу. 
<p>10 Адже в їхніх устах немає щирості. Їхнє серце – руїна; їхнє горло – відкрита могила, а своїм язиком підлещуються. 
<p>11 Засуди їх, Боже, нехай вони впадуть від власних задумів. Через їхні великі злочини відкинь їх, оскільки вони збунтувалися проти Тебе. 
<p>12 А всі ті, котрі надіються на Тебе, будуть радіти. Вони співатимуть повіки, і Ти захищатимеш їх. Будуть Тобою хвалитися всі, хто любить Твоє Ім’я. 
<p>13 Ти, ГОСПОДИ, благословляєш праведника, наче щитом, вкриваєш його милістю! 

<h4>Псалмів 6 
<p>1 
<p>2 ГОСПОДИ, не карай мене у Своєму гніві, не картай мене, коли Ти обурений. 
<p>3 Помилуй мене, ГОСПОДИ, бо я безсилий. Зціли мене, ГОСПОДИ, бо мої кості здригаються від страху, 
<p>4 і душа моя дуже занепокоєна. А Ти, ГОСПОДИ, доки ще? 
<p>5 Обернися, ГОСПОДИ, визволи мою душу, спаси мене задля Свого милосердя! 
<p>6 Адже в смерті немає пам’яті про Тебе, і хто Тебе прославлятиме в шеолі? 
<p>7 Я втомився від свого зітхання; щоночі я сльозами зрошую постіль свою, своїми сльозами обливаю ложе своє. 
<p>8 Мій зір помутнів від смутку, ослаб через усіх моїх ворогів. 
<p>9 Відступіть від мене всі, що чините беззаконня, бо ГОСПОДЬ прислухався до голосу мого ридання, 
<p>10 ГОСПОДЬ почув моє благання. ГОСПОДЬ прийняв мою молитву. 
<p>11 Дуже засоромляться і злякаються всі мої вороги. Вони відвернуться, бо миттєво їх покриє сором. 

<h4>Псалмів 7 
<p>1 
<p>2 ГОСПОДИ, мій Боже, на Тебе я покладаю надію. Спаси мене від усіх моїх переслідувачів і визволь мене, 
<p>3 щоб нападник не розшматував мою душу, наче лев, коли нема кому врятувати. 
<p>4 ГОСПОДИ, Боже мій, якщо я учинив щось, коли в моїх діях беззаконня, 
<p>5 якщо я віддавав злом тому, хто був у мирі зі мною чи пограбував того, хто став моїм ворогом, без причини, 
<p>6 то нехай ворог переслідує мою душу, нехай схопить і втопче в землю моє життя, і славу мою хай оберне на порох. Музична пауза. 
<p>7 Повстань, ГОСПОДИ, у Своєму гніві, підіймись проти люті моїх ворогів, вважай, Боже мій, адже Ти запровадив суд; 
<p>8 Тебе оточить безліч народів, і над ними сядь на висоті. 
<p>9 ГОСПОДЬ судитиме народи. Суди і мене, ГОСПОДИ, за моєю правдивістю і за моєю невинністю. 
<p>10 Хай скінчиться злостивість нечестивих, а праведного Ти підтримай. Праведний Боже, Ти досліджуєш серця й утроби. 
<p>11 Мій захист від Бога, Який спасає щирих серцем. 
<p>12 Бог є справедливим Суддею, Бог приборкує ( людей ) щодня. 
<p>13 Але якщо не навернетеся, Він нагострить Свого меча, натягне тятиву Свого лука й приготує його. 
<p>14 Він для такого приготує смертельну зброю, – вогняними зробить Свої стріли. 
<p>15 Адже нечестивий, зачинаючи неправдою, завагітніє злом і породить обман. 
<p>16 Він копає яму, поглиблює її, але сам же падає в яму, яку викопав. 
<p>17 Його злоба повернеться на його голову, і зійде йому на тім’я його насильство. 
<p>18 А я прославлятиму ГОСПОДА у Його справедливості, буду оспівувати Ім’я ГОСПОДА Всевишнього. 

<h4>Псалмів 8 
<p>1 
<p>2 ГОСПОДИ, Владико наш! Яке величне Твоє Ім’я на всій землі! Ти підняв славу Свою понад небеса! 
<p>3 Устами дітей і немовлят Ти закріпив силу задля Своїх ворогів, аби знищити ворога і месника. 
<p>4 Коли я оглядаю Твої небеса, діло рук Твоїх, місяць і зорі, які Ти встановив, 
<p>5 то хто така людина, що пам’ятаєш про неї, або людський син, що провідуєш його? 
<p>6 Ти зробив його дещо меншим від ангелів, славою і честю увінчав його. 
<p>7 Ти дав йому владу над ділами рук Своїх, – все підкорив йому під ноги: 
<p>8 овець та всю скотину, а також польових звірів, 
<p>9 небесних птахів, морських риб та усе, що ходить морськими шляхами. 
<p>10 ГОСПОДИ, Боже наш! Яке ж величне Твоє Ім’я на всій землі! 

<h4>Псалмів 9 
<p>1 
<p>2 Буду прославляти ГОСПОДА усім своїм серцем, розповідатиму про всі Твої чудеса. 
<p>3 Я буду веселитися і радіти Тобою, співатиму Твоєму Імені, о Всевишній! 
<p>4 Бо мої вороги відступили назад, спіткнулися вони і загинули від Твоєї присутності. 
<p>5 Ти взяв під захист мій суд і мою справу. Ти сів на престолі як Суддя справедливий. 
<p>6 Ти докорив народам і знищив нечестивих. Ти стер їхнє ім’я на віки віків. 
<p>7 А вороги зазнали поразки, – їхні руїни вічні. Ти знищив міста, і щезла про них пам’ять. 
<p>8 Але ГОСПОДЬ повіки перебуває. Він встановив для суду Свій престол. 
<p>9 Він судитиме Всесвіт у праведності, судитиме народи справедливо. 
<p>10 ГОСПОДЬ буде пристановищем пригнобленому, притулком у час скрути. 
<p>11 На Тебе покладатимуть надію ті, котрі знають Твоє Ім’я, бо Ти, ГОСПОДИ, не залишаєш тих, котрі Тебе шукають. 
<p>12 Співайте ГОСПОДЕВІ, Який живе на Сіоні, сповіщайте між народами Його діяння! 
<p>13 Бо Месник за кров про них пам’ятає, не забував Він волання убогих! 
<p>14 Помилуй мене, ГОСПОДИ, споглянь на моє страждання, яке завдають мені мої ненависники. Ти, Котрий відводиш мене від брам смерті, 
<p>15 щоб я розповідав про всю Твою славу в брамах дочки Сіону. Я радітиму спасінням Твоїм. 
<p>16 Народи провалилися в яму, яку самі викопали. Їхня нога заплуталась у сітях, які вони наставили. 
<p>17 ГОСПОДЬ явив Себе і вчинив суд; у ділах рук своїх упійманий нечестивий. Пісня під час музичної паузи. 
<p>18 Повернуться нечестиві до шеолу, – всі народи, які забувають про Бога. 
<p>19 Бо ж не завжди буде забутий убогий; надія бідних не буде втрачена навіки! 
<p>20 Встань, ГОСПОДИ, щоб людина не перемагала. Нехай народи стануть на суд перед Тобою! 
<p>21 ГОСПОДИ, наведи на них страх, – і нехай народи зрозуміють, що вони лише люди! Музична пауза. 

<h4>Псалмів 10 
<p>1 ГОСПОДИ, чому Ти стоїш здалека, чому ховаєшся в час недолі? 
<p>2 У своїй зарозумілості нечестивий переслідує бідного; вони заплутаються в інтригах, які придумали. 
<p>3 Нечестивий пишається пожаданнями свого серця, і жадібний, догоджаючи собі, зневажає ГОСПОДА. 
<p>4 Нечестивий у своїй самовпевненості не шукає Бога. В усіх його помислах Бог відсутній. 
<p>5 Йому постійно стелиться дорога. Твої закони усунені з-перед його обличчя, він вихваляється перед усіма своїми противниками. 
<p>6 Говорить він у своєму серці: Я не захитаюся, з покоління в покоління не зазнаю лиха. 
<p>7 Уста його сповнені прокляттям, підступом і обманом; під його язиком – образа і злочин. 
<p>8 Він сидить у засідці біля осель, потайки вбиває невинного, очі його підстерігають нещасного. 
<p>9 Він чатує в потаємних місцях, наче лев у гущавині, вистежує, щоб упіймати вбогого. Він схоплює бідолаху, затягуючи його у свої сіті. 
<p>10 Він причаївся, припавши до землі, й нещасні стають жертвою його сили. 
<p>11 Він каже у своїм серці: Забув Бог, відвернув Своє обличчя, – Він нічого не побачить. 
<p>12 Тож устань, ГОСПОДИ ! Боже, підійми Свою руку, не забудь про убогих! 
<p>13 Чому нечестивий має зневажати Бога, вважаючи у своєму серці, що Ти не вимагатимеш звіту? 
<p>14 Адже Ти бачиш, оскільки Ти зауважуєш страждання і біль, аби все взяти в Свої руки. На Тебе покладається бідний. Ти помічник сироті. 
<p>15 Зламай рамено нечестивого і злочинця! Ти дослідиш і покараєш його злочин, так що його більше не буде. 
<p>16 ГОСПОДЬ – Цар на віки віків, а язичники щезнуть з Його землі! 
<p>17 ГОСПОДИ, Ти прислухався до зітхання бідних. Ти зміцнюєш їхні серця, уважно прислухаєшся до них, 
<p>18 щоб захистити сироту й пригнобленого і щоб земна людина більше не наводила страху. 

<h4>Псалмів 11 
<p>1 Я на ГОСПОДА покладаю надію. Як же ви можете мені казати: Лети на свою гору, немов птах? 
<p>2 Ось нечестиві натягують тятиву лука, прикладають свої стріли до тятиви, щоб у темноті стріляти на довірливих серцем. 
<p>3 Коли зруйнуються основи, що може зробити праведник? 
<p>4 ГОСПОДЬ у Своєму святому Храмі; ГОСПОДЬ – Його престол на небі. Його очі бачать, Його повіки спостерігають за людськими синами. 
<p>5 ГОСПОДЬ досліджує праведника. Він ненавидить нечестивого і того, хто любить насильство. 
<p>6 На нечестивих, наче дощем, Він пошле вогонь, сірку та нищівний вітер, як частку їхньої долі. 
<p>7 Бо справедливий ГОСПОДЬ, Він любить правду, і Його обличчя звернене на праведника. 

<h4>Псалмів 12 
<p>1 
<p>2 Спаси, ГОСПОДИ ! Бо бракує праведників, оскільки зникають вірні з-поміж людей. 
<p>3 Неправдиво кожний говорить своєму ближньому, – від нещирого серця говорять облесливими устами. 
<p>4 ГОСПОДЬ знищить усі зрадливі уста й зухвалий язик 
<p>5 тих, котрі говорять: Нашим язиком ми переможемо, уста наші при нас! Хто є нашим паном? 
<p>6 Через утиски нужденних та зітхання убогих підіймуся негайно, – говорить ГОСПОДЬ, – пошлю спасіння кожному, хто його потребує. 
<p>7 Слова ГОСПОДНІ є чистими словами, випробуваним вогнем сріблом, відокремленим від землі й сім раз очищеним. 
<p>8 Ти, ГОСПОДИ, охоронятимеш їх. Збережи нас від цього покоління навіки. 
<p>9 Довкола кружляють нечестиві, тому що підноситься мерзенність людей. 

<h4>Псалмів 13 
<p>1 
<p>2 Доки, ГОСПОДИ, Ти не звертатимеш зовсім на мене уваги? Доки відвертатимеш Своє обличчя від мене? 
<p>3 Доки буду нагромаджувати журбу в моїй душі й щодня тужити моїм серцем? Доки мій ворог буде величатися наді мною? 
<p>4 Зглянься і вислухай мене, ГОСПОДИ, Боже мій! Просвіти мої очі, щоб часом я не заснув вічним сном, 
<p>5 і щоб бува, не сказав мій ворог: Я його переміг! Аби ті, що мене цькують, не зраділи, якщо я спотикнуся. 
<p>6 Тож я покладаю надію на Твоє милосердя. Моє серце радітиме Твоїм спасінням. Заспіваю ГОСПОДЕВІ, Який учинив мені добро. 

<h4>Псалмів 14 
<p>1 Безумний у своєму серці сказав: Нема Бога! Вони піддалися розтлінню, чинять огидні речі. Нема жодного, хто б чинив добро. 
<p>2 ГОСПОДЬ з неба дивиться на людей, аби побачити, чи є розумний, або той котрий шукає Бога. 
<p>3 Всі відступили, разом стали непридатними; нема нікого, хто чинив би добро, – немає ні одного. 
<p>4 Невже не схаменуться всі ті, що чинять беззаконня, що пожирають мій народ, наче їдять хліб, а на ГОСПОДА не зважають? 
<p>5 Тому й огорне їх страх, оскільки Бог з поколінням праведних. 
<p>6 Ви глузуєте над радою убогого, та ГОСПОДЬ є його притулком. 
<p>7 Хто принесе Ізраїлеві спасіння з Сіону? Коли ГОСПОДЬ відверне полон Свого народу, тоді зрадіє Яків і звеселиться Ізраїль. 

<h4>Псалмів 15 
<p>1 ГОСПОДИ, хто перебуватиме в оселі Твоїй, хто проживатиме на Твоїй святій горі? 
<p>2 Той, хто живе бездоганно і чинить справедливо, хто говорить правду в своєму серці; 
<p>3 хто не обмовляє своїм язиком, не робить зла своєму ближньому і не ганьбить інших людей. 
<p>4 Хто лиходія вважає за ніщо, але поважає тих, що бояться ГОСПОДА ; хто присягається навіть собі на шкоду, і не порушує її, 
<p>5 хто грошей своїх не позичає на лихву і не бере хабарів супроти невинних. Хто так чинить, не захитається ніколи. 

<h4>Псалмів 16 
<p>1 Бережи мене, Боже, бо я на Тебе покладаю надію. 
<p>2 Я сказав ГОСПОДЕВІ : Ти – мій ГОСПОДЬ, і без Тебе моє добро неможливе. 
<p>3 До святих, що на землі, до благородних – до таких уся моя прихильність. 
<p>4 Намножаться страждання тих, котрі йдуть услід інших богів. Я не приноситиму їм кровних жертв, і не називатиму їхніх імен своїми устами! 
<p>5 ГОСПОДЬ – частка моєї спадщини і моєї долі. Ти охороняєш мій життєвий шлях. 
<p>6 Мій наділ випав мені в найкращих місцях, і спадок подобається мені. 
<p>7 Благословлятиму ГОСПОДА, що став моїм порадником. Навіть уночі навчає мене моє серце. 
<p>8 Я завжди маю ГОСПОДА перед собою. Коли Він праворуч мене, я не захитаюсь. 
<p>9 Тому радіє моє серце і веселиться мій дух. Навіть тіло моє безпечно спочиває, 
<p>10 бо Ти не залишиш моєї душі в шеолі й не даси Своєму святому побачити тління. 
<p>11 Ти даси мені пізнати дорогу життя, у присутності Твоїй повнота радості; у Твоїй правиці розкошування навіки. 

<h4>Псалмів 17 
<p>1 ГОСПОДИ, вислухай мою правду, почуй моє благання, прислухайся до моєї молитви з уст необлудних. 
<p>2 Хай вийде від Тебе вирок для мене, і Твої очі нехай побачать мою правоту. 
<p>3 Ти випробував моє серце, навістив уночі. Ти перевірив мене і не знайшов нічого злого, я вирішив, що зло не виходитиме з моїх уст. 
<p>4 А в людських справах, керуючись словами Твоїх уст, я оберігав себе від дороги гнобителя. 
<p>5 Зміцни мої кроки на Твоїх стежках, аби мої ноги не спотикалися. 
<p>6 Я кличу до Тебе, бо Ти, Боже, мене вислухаєш. Прихили до мене Своє вухо і почуй мої слова. 
<p>7 Прояви Свою дивовижну милість, Ти, Котрий рятуєш усіх, котрі шукають притулку в Твоїй правиці від ворогів Твоїх. 
<p>8 Охороняй мене, як зіницю ока. Сховай мене в тіні Своїх крил 
<p>9 від нечестивих, що завдають мені страждань, від ворогів, які мене оточили. 
<p>10 Їхні серця заплили жиром, а уста їхні говорять пихато. 
<p>11 Тепер звідусіль вони оточили мене, стежать за кожним моїм кроком, аби повалити на землю. 
<p>12 Кожен з них подібний до лева, що чатує за здобиччю, і до левеняти, що сидить в укритті. 
<p>13 Встань, ГОСПОДИ, виступи проти нечестивого і повали його Своїм мечем врятуй мене від нього, – 
<p>14 від людей, рукою Своєю ГОСПОДИ, від людей цього світу, доля яких – дочасне життя. Твоїми скарбами Ти наповнив їхнє черево. Вони задоволені дітьми, а ті рештки залишають своїм дітям. 
<p>15 Але я в своїй праведності побачу Твоє обличчя, і, пробудившись, насичуся Твоєю подобою. 

<h4>Псалмів 18 
<p>1 
<p>2 Він сказав: Люблю Тебе, ГОСПОДИ, моя Сило. 
<p>3 ГОСПОДЬ – моя Скеля й моя надійна опора, мій Спаситель і мій Бог, моя Скеля, на яку я надіятимусь. Він мій щит, ріг мого спасіння і мій притулок. 
<p>4 Я кличу до ГОСПОДА, гідного хвали, і буду врятований від моїх ворогів. 
<p>5 Огорнули мене смертельні болі, бурхливі потоки беззаконня налякали мене. 
<p>6 Мене оточили кайдани шеола, схопили мене тенета смерті. 
<p>7 Та коли вони налягли на мене, я звернувся до ГОСПОДА, заволав до мого Бога. І Він зі Свого Храму почув мій голос, мій зойк долинув до Його вух. 
<p>8 Здригнулася земля й затремтіла, основи гір захитались і зрушились, адже Бог запалав гнівом. 
<p>9 Пішов дим з Його ніздрів, пожираючий вогонь з Його уст, так що жаріюче вугілля палало перед Ним. 
<p>10 Він нахилив небеса і зійшов, а під Його стопами була темна хмара. 
<p>11 Він сів на херувима і злетів, – понісся на крилах вітру. 
<p>12 Темряву Він зробив Своєю заслоною, довкола Нього, як Його намет, темні води й густі хмари. 
<p>13 Від яскравого сяйва перед Ним бігли Його хмари, град і палаючий жар. 
<p>14 Загримів ГОСПОДЬ з небес, Всевишній подав Свій голос, град і палаючий жар. 
<p>15 Він пустив Свої стріли і розпорошив їх; Він примножив блискавки, і викликав у них збентеження. 
<p>16 І показалися водні джерела, і оголилися основи всесвіту від погрози ГОСПОДНЬОЇ, від подиху вітру з ніздрів Його. 
<p>17 Він сягнув з висоти, узяв мене і з могутніх потоків вод витягнув мене. 
<p>18 Він мене врятував від потужного мого ворога і від моїх ненависників, які були сильнішими за мене. 
<p>19 Вони налетіли на мене в дні мого нещастя, але ГОСПОДЬ був моєю опорою; 
<p>20 вивів мене на широкий простір, врятував мене, бо Він прихильний до мене. 
<p>21 ГОСПОДЬ учинив зі мною за моєю правотою, Він винагородив мене за чистотою моїх рук. 
<p>22 Адже я тримався Господніх доріг і не вчинив гріха перед моїм Богом, 
<p>23 тому що усі Його закони були переді мною, і Його постанов я не відкидав від себе. 
<p>24 Я був бездоганний перед Ним і остерігався, щоб не чинити беззаконня. 
<p>25 Тому ГОСПОДЬ віддав мені за моєю правотою і за чистотою моїх рук перед Його очима. 
<p>26 З праведним Ти поводишся справедливо, з чоловіком чесним Ти дієш по-чесному; 
<p>27 з чистим ти будеш чистий, з лукавим – за лукавством його. 
<p>28 Адже Ти спасаєш покірний народ, а очі пихатих упокорюєш, 
<p>29 Ти, ГОСПОДИ, справді засвітиш мого світильника; мій Бог сповнить світлом мою темряву. 
<p>30 Адже з Тобою я прожену ворожу орду, і з моїм Богом подолаю мур. 
<p>31 Він Бог, і його дорога бездоганна; ГОСПОДНЄ слово випробуване вогнем; Він – щит для всіх, котрі на Нього покладають надію. 
<p>32 Бо хто Бог, крім ГОСПОДА ? І хто Скеля, крім нашого Бога? 
<p>33 Він Бог, який підперізує мене силою, бездоганною робить мою дорогу, 
<p>34 а мої ноги зробив, як у оленя. Він підіймає мене на висоти, 
<p>35 привчає мої руки до боротьби, а мої рамена вчить натягувати бронзовий лук. 
<p>36 Ти даєш мені щит Твого спасіння, Твоєю правицею підтримуєш мене, а Своєю милістю Ти звеличуєш мене. 
<p>37 Ти розчищуєш переді мною дорогу для моїх кроків, тому мої ноги не спотикаються. 
<p>38 Я гнався за моїми ворогами, захоплював їх і не повертався, доки не знищував їх. 
<p>39 Завдав їм поразки, і вони не зможуть встати, бо впали під мої ноги. 
<p>40 Ти підперізуєш мене силою для боротьби, кидаєш під мене тих, що повстають проти мене. 
<p>41 Ти спонукав до втечі моїх ворогів, і я знищив своїх ненависників. 
<p>42 Вони волали, та не було рятівника; кликали до ГОСПОДА, але Він їх не вислухав. 
<p>43 Я розтер їх, як порох на вітрі, розтоптав їх, наче болото на вулиці. 
<p>44 Ти визволив мене від заколотів людей і поставив мене на чолі народів. Люди, котрих я не знав, служать мені, 
<p>45 ледь почувши слово, слухняні мені, а чужоземці підлещуються до мене. 
<p>46 Чужоземці підупадають духом і тремтять у своїх укріпленнях. 
<p>47 Живий ГОСПОДЬ ! Благословенна Скеля моя! Нехай звеличиться Бог мого спасіння! 
<p>48 Боже, Який мстиш за мене і підкоряєш мені народи, 
<p>49 рятуєш мене від моїх ворогів, Ти підносиш мене над заколотниками, визволяєш мене від жорстокої людини. 
<p>50 Тому прославлятиму Тебе, ГОСПОДИ, між народами, оспівуватиму Твоє Ім’я. 
<p>51 Ти забезпечив велику перемогу Своєму цареві, виявляєш милосердя Своєму помазанику Давидові та його потомству навіки. 

<h4>Псалмів 19 
<p>1 
<p>2 Небеса розповідають про Божу славу, а небозвід сповіщає про твориво Його рук. 
<p>3 День дневі переказує вістку, а ніч ночі сповіщає пізнання. 
<p>4 Немає мови, немає слів й не чутно їхніх голосів, 
<p>5 однак по всій землі пішло їхнє відлуння, і до кінців світу доходять їхні слова! Він поставив у них ( у небесах ) намет для сонця, 
<p>6 і воно, немов наречений, виходить зі своєї світлиці; радіє, як атлет, долаючи свою дорогу. 
<p>7 Воно виходить від одного крайнеба і біжить до іншого крайнеба; ніхто і ніщо не сховається від його теплоти. 
<p>8 ГОСПОДНІ Й Закон бездоганний, він укріплює душу. ГОСПОДНЄ свідчення вірне, навчає мудрості простодушних. 
<p>9 ГОСПОДНІ накази справедливі, – вони звеселяють серце. ГОСПОДНЯ Заповідь ясна, – дає світло очам. 
<p>10 ГОСПОДНІ Й страх чистий, він перебуватиме навіки. ГОСПОДНІ постанови незмінні, бо вони справедливі. 
<p>11 Вони бажані більше ніж золото, навіть безліч щирого золота, солодші за мед, і то мед стільниковий. 
<p>12 Адже й Твій раб збережений ними. В їх дотриманні – велика нагорода. 
<p>13 Хто зрозуміє свої помилки? Від таємних провин очисти мене; 
<p>14 також від свавілля стримай Свого раба, аби не панувало воно наді мною. Тоді буду непорочним і вільним від тяжкого гріха. 
<p>15 Тоді слова моїх уст і роздуми мого серця будуть Тобі до вподоби, ГОСПОДИ, – моя Скеле й мій Викупителю! 

<h4>Псалмів 20 
<p>1 
<p>2 Нехай вислухає тебе ГОСПОДЬ у день смутку, нехай захистить тебе Ім’я Бога Якова! 
<p>3 Нехай пошле тобі поміч зі Святині і нехай допоможе тобі з Сіону! 
<p>4 Нехай згадає всі твої жертви і прийме твоє всепалення! Музична пауза. 
<p>5 Нехай учинить тобі за бажанням твого серця і здійснить кожний твій задум! 
<p>6 Ми радітимемо Твоїм спасінням і в Ім’я нашого Бога підіймемо стяги. Нехай ГОСПОДЬ виконає усі твої прохання! 
<p>7 Тепер я знаю, що ГОСПОДЬ врятував Свого помазаника. Він опікуватиметься ним зі Свого святого неба завдяки потужній силі Своєї правиці. 
<p>8 Одні пишаються колісницями, інші – кіньми, а ми будемо величатися Ім’ям ГОСПОДА, Бога нашого. 
<p>9 Вони похитнулися й попадали, ми встали й набираємося сили. 
<p>10 ГОСПОДИ, спаси! Царю, вислухай нас, коли ми волаємо до Тебе! 

<h4>Псалмів 21 
<p>1 
<p>2 ГОСПОДИ, цар веселиться Твоєю силою і дуже він радіє Твоїм спасінням! 
<p>3 Ти дав йому те, чого бажало його серце, і не відмовив у проханні його уст. Музична пауза. 
<p>4 Бо Ти випереджуєш його благословеннями добра, поклав на його голову вінець з чистого золота. 
<p>5 Він просив у тебе життя. – і Ти дав йому довголіття на віки віків! 
<p>6 Його велика слава завдяки Твоєму спасінню. Ти наділив його славою та величчю. 
<p>7 Ти наділяєш його благословенням навіки, ощасливлюєш його радістю Своєї присутності. 
<p>8 Бо цар надіється на ГОСПОДА, і завдяки милості Всевишнього він не похитнеться. 
<p>9 Твоя рука досягне всіх Твоїх ворогів, Твоя правиця знайде всіх Твоїх ненависників. 
<p>10 На час Своєї присутності Ти зробиш з них наче вогненну піч. ГОСПОДЬ поглине їх у Своєму гніві – їх пожере вогонь. 
<p>11 Ти знищиш із землі їхнє покоління та їхніх нащадків з-посеред людей. 
<p>12 Бо вони затіяли проти Тебе зло, прийняли рішення, яке здійснити не зможуть. 
<p>13 Адже Ти примусиш їх утікати. Ти направиш Свій лук на їхні обличчя. 
<p>14 Підіймися, ГОСПОДИ у Своїй силі. Ми ж будемо співати і славити могутність Твою. 

<h4>Псалмів 22 
<p>1 
<p>2 Боже мій, Боже мій! Чому Ти мене покинув? Далекі від мого спасіння слова мого голосіння… 
<p>3 Боже мій, я волаю вдень, але Ти не відповідаєш, і вночі я також не знаходжу спокою. 
<p>4 Але ж Ти, Святий, перебуваєш у хваліннях Ізраїлю. 
<p>5 На Тебе надіялися наші батьки; вони мали довіру, і Ти їх спасав. 
<p>6 До Тебе волали – і спасалися; на Тебе надіялися – і не були засоромлені. 
<p>7 Я ж не людина, а черв’як, посміховисько в людей і презирство народу. 
<p>8 Всі, хто мене бачить, глузують з мене, кривлять губи і похитують головами: 
<p>9 Покладався на ГОСПОДА, – нехай тепер Він його рятує, нехай його визволить, якщо він Йому любий! 
<p>10 Але ж Ти Той, Хто вивів мене з лона, Ти вклав у мене надію від грудей моєї матері. 
<p>11 Тобі я був відданий від народження, від материнського лона Ти є моїм Богом! 
<p>12 Не віддаляйся від мене, бо скорбота близько, а помічника немає. 
<p>13 Багато бичків оточили мене, сильні Башану облягли мене. 
<p>14 Вони розкрили на мене свої пащі, як той лев, що шматує і ричить. 
<p>15 Я розлитий, як вода, і всі мої кості роз’єдналися; наче віск зробилося моє серце, що тане всередині у мене. 
<p>16 Як черепок, висохла моя сила, а мій язик прилип до мого піднебіння, і в порох смертний Ти кладеш мене. 
<p>17 Мене обступили пси, зборище злочинців оточило мене, вони пробили мої руки й ноги. 
<p>18 Я можу перерахувати всі мої кості, а вони дивляться, спостерігаючи за мною. 
<p>19 Вони ділять мій одяг між собою, а щодо мого плаща кидають жереб. 
<p>20 Ти ж, ГОСПОДИ, не віддаляйся! Сило моя, поспіши мені на допомогу. 
<p>21 Врятуй мою душу від меча і від собачих лап, – єдину мою. 
<p>22 Спаси мене від пащі лева і від рогів буйволів; Ти даси мені відповідь… 
<p>23 Сповіщатиму Твоє Ім’я моїм братам, посеред зібрання величатиму Тебе. 
<p>24 Ви, котрі боїтеся ГОСПОДА, прославляйте Його! Всі нащадки Якова, славте Його! Нехай бояться Його, всі нащадки Ізраїля! 
<p>25 Адже Він не погордував і не знехтував убогістю бідного, і не відвернув Свого обличчя від нього, а вислухав, коли той волав до Нього. 
<p>26 Тобі моя хвала на великому зібранні; обітниці мої я виконаю перед тими, хто Його боїться. 
<p>27 Будуть їсти убогі – і наситяться; хвалитимуть ГОСПОДА ті, котрі Його шукають. Їхні серця житимуть повіки. 
<p>28 Усі кінці землі згадають і навернуться до ГОСПОДА, і всі роди народів поклоняться перед Тобою. 
<p>29 Адже ГОСПОДУ належить царство – Він панує над народами. 
<p>30 Будуть їсти і поклонятися всі можновладці землі. Перед Ним впадуть усі, котрі перетворюються у порох і неспроможні зберегти себе при житті. 
<p>31 Потомки служитимуть Йому і розповідатимуть про ГОСПОДА наступним поколінням. 
<p>32 Вони прийдуть і звіщатимуть про Його справедливість народові, який має народитися, бо так встановив ГОСПОДЬ. 

<h4>Псалмів 23 
<p>1 ГОСПОДЬ – мій Пастир. Я не матиму недостатку. 
<p>2 На зелених лугах Він дозволяє мені відпочивати, біля тихих вод піклується про мене. 
<p>3 Мою душу Він підкріпляє, провадить мене стежками правди заради Свого Імені. 
<p>4 Коли б я пішов навіть долиною смертної тіні, не боятимуся лиха, бо Ти зі мною. Твій жезл і Твій посох втішатимуть мене. 
<p>5 Ти накриваєш переді мною стіл перед очима моїх ворогах. Ти намастив мою голову миром, до краю наповнюєш чашу мою. 
<p>6 Отже, добро і милосердя будуть супроводжувати мене в усі дні мого життя. Я перебуватиму в ГОСПОДНЬОМУ Домі протягом багатьох днів. 

<h4>Псалмів 24 
<p>1 ГОСПОДНЯ земля і все, що наповняє її; всесвіт і всі його мешканці. 
<p>2 Адже Він заснував її на морях, і на ріках утвердив її. 
<p>3 Хто може зійти на гору ГОСПОДНЮ і хто стане на Його святому місці? 
<p>4 Той, у кого невинні руки і серце чисте, хто не схиляє до марноти свою душу і підступно не присягався. 
<p>5 Такий отримає благословення від ГОСПОДА і справедливу винагороду від Бога, свого Спасителя. 
<p>6 Таке покоління тих, котрі шукають Його, котрі прагнуть обличчя Бога Якова. Музична пауза. 
<p>7 Підніміть, брами, свої верхи, піднесіться, віковічні брами, щоб увійшов Цар слави! 
<p>8 Хто ж є Тим Царем слави? Це ГОСПОДЬ – могутній і сильний, ГОСПОДЬ, потужний у битві! 
<p>9 Підніміть, брами, свої верхи, піднесіться, віковічні брами, щоб увійшов Цар слави! 
<p>10 Хто ж є Тим Царем слави? ГОСПОДЬ Сил ! Він є Царем слави! Музична пауза. 

<h4>Псалмів 25 
<p>1 До Тебе, ГОСПОДИ, підношу я мою душу. 
<p>2 Боже мій, на Тебе я покладаюсь, не дай мені осоромитись і нехай не потішаються наді мною мої вороги. 
<p>3 Адже всі, котрі з нетерпінням очікують Тебе, не будуть засоромлені. Хай зазнають сорому ті, що без причини діють віроломно. 
<p>4 ГОСПОДИ, відкрий мені дороги Свої, навчи мене стежок Твоїх. 
<p>5 Провадь мене в правді Своїй і навчай мене, бо Ти Бог, мій Спаситель, і я з нетерпінням очікую Тебе кожен день. 
<p>6 ГОСПОДИ, пам’ятай про Своє милосердя і Свою милість, бо вони відвічні. 
<p>7 Не згадуй гріхів моєї молодості й моїх переступів, а в Своєму милосерді і Своїй доброті пам’ятай про мене, о ГОСПОДИ. 
<p>8 ГОСПОДЬ – добрий і праведний, тому навчає грішників де вірна дорога. 
<p>9 Він провадить покірливих у справедливості й навчає смиренних Своїх шляхів. 
<p>10 Усі ГОСПОДНІ дороги – це милосердя і вірність для тих, котрі дотримуються Його Заповіту і Його свідчень. 
<p>11 Задля Твого Імені, ГОСПОДИ, прости мій гріх, бо він великий. 
<p>12 Хто та людина, що боїться ГОСПОДА ? Він вкаже їй дорогу, яку має обрати. 
<p>13 Вона сама зазнає добробуту, а її нащадки успадкують землю. 
<p>14 Відкривається ГОСПОДЬ тим, котрі Його бояться, і Свій Заповіт Він їм сповіщає. 
<p>15 Мої очі постійно спрямовані до ГОСПОДА, бо Він визволяє з пастки стопи мої. 
<p>16 Обернися до мене і помилуй мене, бо я самотній і нещасний. 
<p>17 Збільшилась журба мого серця. Визволи мене з моїх скорбот. 
<p>18 Глянь на моє страждання й на моє горе, – і прости всі мої гріхи! 
<p>19 Подивися, як багато стало моїх ворогів, і якою лютою ненавистю вони ненавидять мене! 
<p>20 Збережи мою душу і спаси мене, щоб я не був засоромлений, тому що я на Тебе покладаюсь. 
<p>21 Невинність і правота нехай оберігають мене, бо я з нетерпінням очікую Тебе. 
<p>22 Боже, визволи Ізраїль від усіх його страждань! 

<h4>Псалмів 26 
<p>1 Будь мені суддею, ГОСПОДИ, адже я ходив у своїй невинності. Я покладаюсь на ГОСПОДА, тому не похитнуся. 
<p>2 Досліди мене, ГОСПОДИ, і випробуй мене, випробуй вогнем моє нутро ( розум ) і моє серце, 
<p>3 бо Твоя милість у мене перед очима, і я живу в Твоїй правді. 
<p>4 Я не сидів з людьми підступними, і не ходив з лукавими. 
<p>5 Я зненавидів зборище злочинців, і не сидітиму з нечестивими. 
<p>6 Я в невинності вмиваю свої руки і обходжу навколо Твого жертовника, ГОСПОДИ, 
<p>7 аби голосно лунала хвала, сповіщаючи про всі Твої чудеса. 
<p>8 ГОСПОДИ, я полюбив оселю Твого дому, – місце перебування Твоєї слави. 
<p>9 Не погуби моєї душі зі злочинцями і мого життя з кровожерливими людьми. 
<p>10 Їхні руки на злочин готові, а їхня правиця тягнеться за хабарами. 
<p>11 Я ж ходжу у моїй невинності. Визволи мене і помилуй мене! 
<p>12 Моя нога стоїть на прямій дорозі. На зібраннях благословлятиму ГОСПОДА ! 

<h4>Псалмів 27 
<p>1 ГОСПОДЬ – моє світло і моє спасіння. Кого мені боятися? ГОСПОДЬ – захисник мого життя. Кого маю лякатися? 
<p>2 Коли наступають на мене злочинці, аби пожерти моє тіло, – мої гнобителі й вороги, – вони знемагають і падають. 
<p>3 Хоча би взяв мене в облогу табір, моє серце не злякається. Навіть якщо підуть проти мене війною, то й тоді я не втрачатиму надії. 
<p>4 Одного прошу я в ГОСПОДА, одного прагну, аби протягом усього мого життя я міг перебувати у ГОСПОДНЬОМУ Домі, оглядати ГОСПОДНЮ красу і віддаватись роздумам у Його Храмі. 
<p>5 Бо Він сховає мене в Своїм Наметі в день недолі, Він заховає мене в потаємному місці Своєї Скинії, підніме мене на скелю. 
<p>6 Тепер я підіймаю свою голову поверх моїх ворогів, що оточують мене. В Його Наметі я приноситиму жертви з радісною хвалою. Я буду співати і грати ГОСПОДЕВІ. 
<p>7 Почуй, ГОСПОДИ, мій голос, коли я волатиму, помилуй мене і дай відповідь мені. 
<p>8 Під Твоїм натхненням сказало моє серце: Шукайте Мого обличчя. Тому я, ГОСПОДИ, шукатиму Твого обличчя! 
<p>9 Не закривай від мене Свого обличчя, не відвертайся в гніві від раба Свого. Будь моїм помічником, не відкидай мене і не залишай мене, Боже, Спасителю мій! 
<p>10 Хоча б мій батько і моя мати залишили мене, та ГОСПОДЬ мене прийме. 
<p>11 ГОСПОДИ, навчай мене Твоєї дороги і, задля моїх ворогів, провадь мене прямою стежкою. 
<p>12 Не видай мене напризволяще моїм ворогам, бо проти мене повстали фальшиві свідки, що палають насильством. 
<p>13 Я ж сподіваюсь побачити ГОСПОДНІ блага на землі живих. 
<p>14 Тож надійся на ГОСПОДА ! Будь мужнім і нехай зміцняється серце твоє! Покладайся на ГОСПОДА ! 

<h4>Псалмів 28 
<p>1 До Тебе, ГОСПОДИ, волаю, Скеле Моя! Не будь безмовним до мене, аби, у разі Твого мовчання щодо мене, я не уподібнився до тих, що сходять у могилу. 
<p>2 Почуй голос мого благання, коли я волатиму до Тебе, коли підноситиму свої руки до Твого Святилища. 
<p>3 Не відцурайся від мене разом з нечестивими і тими, котрі чинять беззаконня; що на словах мирні зі своїми ближніми, а в їхніх серцях зло. 
<p>4 Віддай їм за їхніми вчинками, згідно з їхніми злочинними діями. Відплати їм відповідно до діл їхніх рук. Віддай їм те, що заслужили. 
<p>5 Адже вони не зважають на ГОСПОДНІ звершення та на діла Його рук. Він їх зруйнує і більше не відбудує. 
<p>6 Благословенний ГОСПОДЬ, оскільки Він почув голос мого благання. 
<p>7 ГОСПОДЬ – моя сила і мій щит. На Нього поклалось моє серце, і Він мені допоміг. Моє серце радіє, тому прославлятиму Його своєю піснею. 
<p>8 ГОСПОДЬ – сила народу Свого і захист, Він рятівний Захисник Свого помазаника. 
<p>9 Спаси Свій народ, поблагослови Свою спадщину: паси їх і підтримуй їх повіки! 

<h4>Псалмів 29 
<p>1 Віддайте ГОСПОДЕВІ хвалу, Божі сини, віддайте ГОСПОДЕВІ славу і силу! 
<p>2 Віддайте ГОСПОДЕВІ славу Його Імені, поклоніться ГОСПОДЕВІ в пишноті святості! 
<p>3 ГОСПОДНІ Й голос над водами. Бог слави! Загримів ГОСПОДЬ над великими водами! 
<p>4 ГОСПОДНІ Й голос могутній, ГОСПОДНІ Й голос величний! 
<p>5 Голос ГОСПОДА і кедри валить, ГОСПОДЬ ламає ліванські кедри. 
<p>6 Він змушує Ліван скакати, наче теля, та Сиріон, як молодого буйвола. 
<p>7 Голос ГОСПОДА викрешує полум’я вогню. 
<p>8 Голос ГОСПОДА потрясає пустелю, – ГОСПОДЬ трусить пустелю Кадеш. 
<p>9 За голосом ГОСПОДА народжує лань, й оголюються в лісах дерева. В Його Святині все волає: Слава! 
<p>10 ГОСПОДЬ був на троні в час потопу і як цар, ГОСПОДЬ перебуває повіки. 
<p>11 ГОСПОДЬ дасть силу Своєму народові; ГОСПОДЬ поблагословить Свій народ миром! 

<h4>Псалмів 30 
<p>1 
<p>2 ГОСПОДИ, звеличую Тебе, тому що Ти мене визволив і не дав моїм ворогам зловтішатися наді мною. 
<p>3 ГОСПОДИ, Боже мій, я волав до Тебе, і Ти зцілив мене. 
<p>4 ГОСПОДИ, Ти вивів мою душу з шеолу, – Ти врятував мене з-поміж тих, що сходять у могилу. 
<p>5 Співайте ГОСПОДЕВІ, святі Його, прославляйте пам’ять Його Святині! 
<p>6 Адже лише мить триває Його гнів, а Його милість – усе життя. Увечері буває плач, а на ранок – радість. 
<p>7 У своїй безтурботності я сказав: Повік не захитаюся! 
<p>8 Адже в Своїй доброзичливості Ти ГОСПОДИ, учинив мене, наче міцну гору, але щойно відвернув Ти Своє обличчя, як я збентежився. 
<p>9 До Тебе, ГОСПОДИ, я кликатиму, волатиму до ГОСПОДА : 
<p>10 Яка користь від моєї крові, від того, що я зійду в могилу? Хіба порох прославлятиме Тебе? Хіба він буде проголошувати Твою правду? 
<p>11 Почуй, ГОСПОДИ, і змилуйся наді мною! ГОСПОДИ, допоможи мені! 
<p>12 Ти обернув мій плач на радість, Ти зняв з мене веретище, і підперезав мене радістю, 
<p>13 аби Тобі звучала слава й не замовкала. ГОСПОДИ, Боже мій, я прославлятиму Тебе повіки! 

<h4>Псалмів 31 
<p>1 
<p>2 ГОСПОДИ, на Тебе я покладаюсь, тому не дай мені осоромитись повіки. Визволь мене в Своїй справедливості. 
<p>3 Нахили до мене Своє вухо, поспіши на мій порятунок! Будь для мене оборонною Скелею, притулком, неприступною твердинею, щоб мене рятувати. 
<p>4 Бо Ти моя Скеля і моє пристановище, тож задля Свого Імені Ти провадь мене й опікуйся мною. 
<p>5 Ти виведеш мене з пастки, яку таємно поставили для мене, бо Ти мій притулок. 
<p>6 У Твої руки віддаю свого духа. Ти викупив мене, ГОСПОДИ, Боже правди. 
<p>7 Я ненавиджу тих, що покладаються на марнолюбство. Я ж надію покладаю на ГОСПОДА. 
<p>8 Я радію й веселюся Твоєю милістю, адже Ти споглянув на моє страждання, зрозумів смуток душі моєї; 
<p>9 Ти не видав мене в руки ворога, а поставив мої ноги на просторому місці. 
<p>10 Помилуй мене, ГОСПОДИ, бо я пригнічений. Виснажені від журби мої очі, моя душа і нутро моє. 
<p>11 Моє життя минає в смутку, а мої роки – в стогнанні. Через моє беззаконня слабне сила моя, виснажуються мої кості. 
<p>12 Я став посміховиськом для всіх моїх ворогів, а особливо для моїх сусідів, і страховиськом для моїх знайомих; коли вони бачать мене надворі, то втікають від мене. 
<p>13 Я забутий ними, наче померлий, викинутий з серця, як розбитий глечик. 
<p>14 Я чую наклепи багатьох, звідусіль погрози, коли вони разом змовляються проти мене, маючи намір відібрати моє життя. 
<p>15 Але я на Тебе, ГОСПОДИ, покладаюсь і кажу: Ти – мій Бог! 
<p>16 У Твоїх руках моя доля. Врятуй мене від рук моїх ворогів, що мене переслідують. 
<p>17 Засяй світлом Свого обличчя на Твого раба, спаси мене у Своєму милосерді. 
<p>18 ГОСПОДИ, не дай мені осоромитися, адже я кличу до Тебе. Нехай осоромляться нечестиві й замовкнуть у шеолі. 
<p>19 Нехай заніміють обманливі уста, які зухвало зі зневагою наговорюють на праведника. 
<p>20 Яка ж велика Твоя доброта, яку Ти зберіг для тих, що Тебе бояться, і виявляєш її перед людськими синами тим, що на Тебе надіються! 
<p>21 Ти охороняєш їх від людської мінливості в надійному місці Своєї присутності; Ти захистиш їх в укритті від лихих язиків. 
<p>22 Благословенний ГОСПОДЬ, бо виявив до мене Свою дивовижну милість в укріпленому місті! 
<p>23 А я ж говорив у своєму занепокоєнні: Я відкинутий з-перед Твоїх очей. Однак Ти почув голос мого благання, коли я волав до Тебе. 
<p>24 Любіть ГОСПОДА, всі святі Його, адже ГОСПОДЬ оберігає вірних, а зарозумілим відплачує з надлишком. 
<p>25 Тож усі, котрі надієтесь на ГОСПОДА, будьте мужніми, і нехай буде сміливим ваше серце! 

<h4>Псалмів 32 
<p>1 Блаженний той, кому прощено беззаконня і кому гріх покрито. 
<p>2 Блаженна людина, якій ГОСПОДЬ не зарахує провини, і в кому немає підступу. 
<p>3 Коли я мовчав, знемагали мої кості через повсякденне стогнання, 
<p>4 бо вдень і вночі тяжіла наді мною Твоя рука; щезла моя сила, як у літню спеку. Музична пауза. 
<p>5 Я визнав перед Тобою свій гріх і не приховав своєї провини. Я сказав: Визнаю свій переступ ГОСПОДЕВІ. І Ти простив мою провину. Музична пауза. 
<p>6 Тому буде молитися до Тебе кожен праведний у час недолі, й навіть у велику повінь води не наблизяться до нього. 
<p>7 Ти для мене притулок, від утисків мене оберігаєш, огортаєш мене радісними вигуками спасіння. Музична пауза. 
<p>8 Навчу тебе і вкажу тобі дорогу, якою маєш іти; даватиму тобі поради, тому що око Моє над тобою. 
<p>9 Не будьте немудрі, як кінь чи осел, яких треба приборкувати вудилами вуздечки, щоб до себе наблизити. 
<p>10 Численні болячки у нечестивого, а хто покладає надію на ГОСПОДА, того огортає милосердя. 
<p>11 Веселіться в ГОСПОДІ, радійте, праведні! Вигукуйте з радості всі щирі серцем! 

<h4>Псалмів 33 
<p>1 
<p>2 Прославляйте ГОСПОДА на гуслах, грайте Йому на десятиструнній арфі! 
<p>3 Співайте Йому нову пісню, грайте гарно, з радісними вигуками! 
<p>4 Бо ГОСПОДНЄ слово справедливе, і всі Його вчинки вірні. 
<p>5 Він любить праведність і справедливість, ГОСПОДНЬОЮ милістю сповнена земля. 
<p>6 ГОСПОДНІМ словом створені небеса, а подихом Його уст – уся їхня сила. 
<p>7 Він збирає води моря, наче в посуд, зберігає безодні у Своїх сховищах. 
<p>8 Нехай уся земля боїться ГОСПОДА, хай тремтять перед Ним усі мешканці світу! 
<p>9 Адже Він сказав – і сталося, Він звелів – і з’явилось. 
<p>10 ГОСПОДЬ руйнує плани людей, зупиняє задуми народів. 
<p>11 А задуми ГОСПОДА залишаться повіки; наміри Його серця на всі покоління. 
<p>12 Блаженний народ, для якого ГОСПОДЬ є Його Богом, – люди, яких Він обрав собі у спадщину! 
<p>13 ГОСПОДЬ споглядає з небес і бачить усіх людських синів. 
<p>14 З місця Свого перебування Він дивиться на всіх мешканців землі. 
<p>15 Той, Хто створив серця кожного з них, вважає на всі їхні вчинки. 
<p>16 Царю не допоможе його велике військо, і велетень не врятується своєю могутньою силою. 
<p>17 Ненадійний для спасіння і кінь. Він не врятує своєю великою силою. 
<p>18 Адже очі ГОСПОДНІ на тих, котрі бояться Його й котрі покладаються на Його милосердя, 
<p>19 аби рятувати їх від смерті, й під час голоду прогодувати їх. 
<p>20 Душа наша очікує ГОСПОДА. Він – наш помічник і оборонець. 
<p>21 Адже в Ньому радість нашого серця, бо на Його святе Ім’я ми покладаємось. 
<p>22 ГОСПОДИ, нехай Твоє милосердя буде над нами, оскільки у Тобі наша надія. 

<h4>Псалмів 34 
<p>1 
<p>2 Величатиму ГОСПОДА кожного часу, хвала Йому постійно на моїх устах. 
<p>3 ГОСПОДОМ буде хвалитися моя душа. Нехай це чують лагідні й веселяться. 
<p>4 Величайте ГОСПОДА зі мною; давайте разом прославимо Його Ім’я! 
<p>5 Шукав я ГОСПОДА, і Він відізвався. Від усіх моїх небезпек Він визволив мене. 
<p>6 Подивіться на Нього й засяєте, і ваші обличчя не осоромляться. 
<p>7 Цей бідолаха ( Давид ) заволав, і ГОСПОДЬ почув, врятувавши його від усіх його напастей. 
<p>8 ГОСПОДНІ Й ангел отаборюється навколо тих, котрі бояться Його, і визволяє їх. 
<p>9 Скуштуйте й побачите, Який добрий ГОСПОДЬ. Блаженна людина, яка покладається на Нього. 
<p>10 Бійтеся ГОСПОДА, святі Його, адже тим, котрі бояться Його, нічого не бракує. 
<p>11 Навіть молоді левчуки бувають нещасними та голодними, але ті, які шукають ГОСПОДА, не будуть позбавлені жодних благ. 
<p>12 Прийдіть, діти, послухайте мене, і навчу вас ГОСПОДНЬОГО страху. 
<p>13 Якою має бути людина, котра любить життя і хоче бачити щасливі дні?.. 
<p>14 Тож стримуй свій язик від зла і свої уста від лукавих речей. 
<p>15 Відвертайся від зла і чини добро, шукай миру і невтомно поривайся до нього. 
<p>16 ГОСПОДНІ очі на праведниках, а Його вуха слухають їхні благання. 
<p>17 Але обличчя ГОСПОДНЄ проти злочинців, щоби знищити із землі пам’ять про них. 
<p>18 Праведні волають, і ГОСПОДЬ чує й визволяє їх від усіх їхніх нещасть. 
<p>19 ГОСПОДЬ близький до тих, чиї серця у скорботі, й спасає засмучених духом. 
<p>20 Багато скорбот у праведника, але від усіх їх визволяє його ГОСПОДЬ. 
<p>21 Він оберігає всі його кості, жодна з них не буде зламана. 
<p>22 Злостивість нечестивого його ж убиває, і ті, котрі ненавидять праведного, не уникнуть кари. 
<p>23 ГОСПОДЬ визволяє душі Своїх рабів, і не будуть звинувачені всі ті, котрі на Нього покладають надію. 

<h4>Псалмів 35 
<p>1 ГОСПОДИ, вчини суд над тими, що позиваються на мене, вступи у битву з тими, що виступають проти мене. 
<p>2 Візьми зброю та щит і встань мені на допомогу. 
<p>3 Простягни списа і стримай тих, що мене переслідують. Скажи моїй душі: Я – твоє спасіння. 
<p>4 Нехай осоромляться й зазнають ганьби ті, що чинять замах на моє життя, хай відступлять назад і покриються стидом ті, що замишляють проти мене злочин. 
<p>5 Нехай вони стануть, як полова на вітрі, хай розпорошить їх ГОСПОДНІ Й ангел. 
<p>6 Нехай їхня дорога покриється темрявою, стане слизькою, і ангел ГОСПОДНІ Й хай їх переслідує. 
<p>7 Адже вони без причини таємно поставили на мене свою згубну пастку, безпідставно чатуючи за моєю душею. 
<p>8 Нехай зненацька прийде на них загибель, нехай упіймаються вони у капкан, який самі встановили, хай попадуться в нього і загинуть. 
<p>9 А моя душа радітиме в ГОСПОДІ, буде веселитися Його спасінням. 
<p>10 Кожна моя кісточка скаже: ГОСПОДИ, хто подібний до Тебе? Ти визволяєш бідного з руки сильнішого за нього, а вбогого і нужденного – від того, хто його грабує. 
<p>11 Повстають фальшиві свідки й допитуються в мене про те, чого я не знаю. 
<p>12 Відплачують мені злом за добро; душа моя у розпачі. 
<p>13 Але ж я, коли вони хворіли, зодягався у веретище, впокорював себе постом; тож моя молитва поверталася в моє нутро. 
<p>14 Я піклувався кожним, як другом, як своїм братом, ходив похиленим і сумним, немов у жалобі за матір’ю. 
<p>15 Але, коли спотикався я, вони тішились, сходилися разом; негідники таємно зговорювались, кричали і не замовкали. 
<p>16 Як злосливі облудники, глузують, скрегочучи на мене своїми зубами. 
<p>17 ГОСПОДИ, як довго Ти дивитимешся на це? Визволи мою душу від рикаючих, мою єдину – від левчуків. 
<p>18 Я прославлятиму Тебе на багатолюдному зібранні, вихвалятиму Тебе перед численним народом. 
<p>19 Не дозволь зловтішатися наді мною тим, котрі безпідставно вороже налаштовані проти мене, котрі без причини мене ненавидять, переморгуючись очима, 
<p>20 бо не про мир говорять вони, а проти миролюбних на землі вони замишляють лихе. 
<p>21 Відкривають на мене свої уста й кажуть: Ага! Ага! Наші очі це бачили! 
<p>22 Ти, ГОСПОДИ, бачиш, тож не промовчи. ГОСПОДИ, не віддаляйся від мене! 
<p>23 Підіймись і стань на мій захист у моїй справі, Боже і ГОСПОДИ мій! 
<p>24 Суди мене за Своєю справедливістю, ГОСПОДИ, Боже мій, щоб не зловтішалися наді мною 
<p>25 і не говорили у своїх серцях: Ага! Ми досягли свого! Нехай не скажуть: Ми проковтнули його! 
<p>26 Нехай завстидаються і засоромляться всі ті, що тішаться моїм нещастям, хай вкриються ганьбою і соромом ті, що підносяться наді мною. 
<p>27 Хай радіють і веселяться всі, котрі прагнуть справедливості щодо мене, і постійно повторюють: Нехай буде звеличений ГОСПОДЬ, Який бажає спокою Своєму слузі! 
<p>28 Тоді мій язик звіщатиме Твою справедливість, цілий день проголошуючи Тобі хвалу. 

<h4>Псалмів 36 
<p>1 
<p>2 Переконання про гріховність нечестивого в глибині мого серця таке: Нема Божого страху перед його очима. 
<p>3 Адже він поблажливо ставиться до себе, щоб не викрити свого беззаконня і не зненавидіти його. 
<p>4 Слова його уст – неправда й підступність; він перестав мудро мислити й чинити добро. 
<p>5 На своєму ліжку він думає про лукавство, стає на хибну дорогу, не гидує злом 
<p>6 ГОСПОДИ, Твоя милість сягає небес, а Твоя вірність – до хмар. 
<p>7 Твоя справедливість – як Божі гори, Твоє правосуддя – безодня велика. ГОСПОДИ, Ти рятуєш людей і тварин. 
<p>8 Яка ж дорога Твоя милість, о Боже! Люди ховаються в тіні Твоїх крил. 
<p>9 Вони насичуються щедротами Твого дому, з потоку Твоїх солодощів Ти їх напуваєш. 
<p>10 Бо в Тебе джерело життя; у сяйві Твоєму ми бачимо світло. 
<p>11 Продовж Своє милосердя до тих, котрі Тебе знають, і справедливість Свою до тих, котрі праві ( щирі ) серцем. 
<p>12 Нехай не топче мене нога пихатого, і рука нечестивого хай не відштовхує мене. 
<p>13 Там попадали ті, що чинять беззаконня; їх повалено, і вони не зможуть встати. 

<h4>Псалмів 37 
<p>1 Нехай тебе не дратують ті, що чинять зло, не заздри тим, що чинять беззаконня, 
<p>2 бо, як трава, вони незабаром будуть скошені й зів’януть, немов зелені пагони. 
<p>3 Надійся на ГОСПОДА і чини добро, живи на землі та зберігай вірність. 
<p>4 Веселися в ГОСПОДІ й Він задовольнить бажання твого серця. 
<p>5 Доручи ГОСПОДУ свою дорогу, покладайся на Нього, а Він буде діяти. 
<p>6 Він виявить твою праведність, наче світло, і твою справедливість, наче полудень. 
<p>7 Будь спокійним у ГОСПОДІ і надійся на Нього. Нехай тебе не дратує те, що комусь щастить на його дорозі, – людині, яка має злі наміри. 
<p>8 Стримайся від люті й не гнівайся; не гарячкуй, бо це лише провадить до зла. 
<p>9 Адже всі, що чинять злочин, будуть знищені, а ті, що надіються на ГОСПОДА, успадкують землю. 
<p>10 Ще недовго, і не стане нечестивого; поглянемо на його місце, а його там не буде. 
<p>11 Лише лагідні успадкують землю і будуть насолоджуватись великим миром. 
<p>12 Нечестивий виношує зло на праведного, скрегочучи на нього своїми зубами. 
<p>13 Але ГОСПОДЬ посміється з нього, оскільки наперед бачить, що надходить його день. 
<p>14 Нечестивці добули мечі, натягнули свої луки, щоб уражати бідних й нужденних, щоб знищити тих, що прямують вірною дорогою. 
<p>15 Але їхній меч вразить їх же серце, а їхні луки будуть поламані. 
<p>16 Мале, що є у праведного, краще, ніж великий достаток багатьох нечестивців. 
<p>17 Адже сила нечестивих буде зламана, а праведних зміцнить ГОСПОДЬ. 
<p>18 ГОСПОДЬ піклується життям невинних, їхня спадщина зберігатиметься вічно. 
<p>19 Вони не будуть осоромлені в лиху годину, і в час голоду будуть ситі. 
<p>20 Адже нечестиві загинуть. Щезнуть вороги ГОСПОДА, як краса лугів – з димом зникнуть вони. 
<p>21 Нечестивий позичає й не повертає, а праведник виявляючи щедрість, дає. 
<p>22 Адже благословенні Ним ( Богом ) володітимуть землею, а прокляті Ним будуть знищені. 
<p>23 Кроками праведного керує ГОСПОДЬ, і його дороги Йому до вподоби. 
<p>24 Хоч і спіткнеться, – не впаде, бо ГОСПОДЬ тримає його за руку. 
<p>25 Я був молодим і став старим, але не бачив праведника залишеним, ані його нащадків, які просили б хліба. 
<p>26 Щодня він, виявляючи щедрість, позичає, тож і його нащадки будуть благословенні. 
<p>27 Відвертайся від зла й роби добро, і житимеш повіки! 
<p>28 Адже ГОСПОДЬ любить справедливість; Він не залишить вірних Своїх. Вони навіки будуть збережені. Нащадки ж нечестивих будуть знищені. 
<p>29 Праведні успадкують землю і замешкають на ній навіки. 
<p>30 Уста праведного висловлюють мудрість; його язик проголошує справедливість. 
<p>31 Закон його Бога в серці у нього, і його ноги не спотикатимуться. 
<p>32 Нечестивий вистежує праведника, шукаючи, як би його погубити. 
<p>33 Але ГОСПОДЬ не віддасть його в руки нечестивого і не звинуватить, коли судитиме його. 
<p>34 Надійся на ГОСПОДА, тримайся Його дороги, і Він тебе піднесе, щоб ти успадкував землю. Ти побачиш, як нечестиві будуть знищені. 
<p>35 Я бачив владного нечестивця, який підіймався вгору, наче крислате дерево. 
<p>36 Але він зник, і його вже нема; я шукав його, та не знайшов. 
<p>37 Тому вважай на непорочного, дивись на праведного, адже майбутнє за людиною миру. 
<p>38 Адже беззаконники всі разом будуть знищені, – майбутнього в нечестивих немає. 
<p>39 Спасіння ж праведних від ГОСПОДА, Він їхній захист у скрутний час. 
<p>40 ГОСПОДЬ їм допомагає і рятує їх; Він врятує їх від нечестивих і спасе, бо вони на Нього покладаються. 

<h4>Псалмів 38 
<p>1 
<p>2 ГОСПОДИ, не докоряй мені у Своєму гніві, не карай мене в Своєму обуренні; 
<p>3 бо Твої стріли прошили мене, і тяжіє наді мною Твоя рука. 
<p>4 Нема здорового місця на моєму тілі від Твого гніву, нема спокою в моїх кістках через мої гріхи. 
<p>5 Адже моя провина піднялася вище моєї голови, вона лежить на мені, наче важкий тягар. 
<p>6 Мої рани гнояться і смердять через моє безумство. 
<p>7 Згорблений і пригнічений, я цілий день тиняюсь немов у жалобі; 
<p>8 мої крижі горять вогнем – нема здорового місця на моєму тілі. 
<p>9 Я вкрай пригнічений і ослаблений, ридаю від хвилювання мого серця. 
<p>10 ГОСПОДИ, перед Тобою всі мої прагнення, мій стогін від Тебе не прихований. 
<p>11 Моє серце стривожене, моя сила залишає мене, і навіть світло моїх очей втрачається. 
<p>12 Мої друзі й мої приятелі через моє горе цураються мене, мої родичі стоять осторонь. 
<p>13 А ті, що зазіхають на моє життя, тенета на мене розставляють; ті, що бажають мені лиха, загрожують знищенням і постійно замишляють підступне. 
<p>14 Але я, мов глухий, не чую, і мов німий, не відкриваю своїх уст. 
<p>15 Я став, як людина, яка не чує і яка не має в своїх устах відповіді, 
<p>16 тому що на Тебе, ГОСПОДИ, я покладаю надію. Ти, ГОСПОДИ, Боже мій, відповіси! 
<p>17 Тож я сказав: Нехай не зловтішаються ті, котрі гордовито підносяться наді мною, чекаючи, коли нарешті захитаються мої ноги. 
<p>18 Адже, я дійсно, на грані падіння, і моя недуга постійно переді мною. 
<p>19 Я свою провину визнаю і жалкую про свій гріх. 
<p>20 Мої ж вороги повні життя, стали сильними, і багато є таких, котрі безпідставно мене ненавидять. 
<p>21 Ті, що відплачують злом за добро, вороже ставляться до мене через те, що я прагну до добра… 
<p>22 Не залишай мене, ГОСПОДИ, Боже мій! Не віддаляйся від мене. 
<p>23 Поспіши мені на допомогу, ГОСПОДИ ! Ти – спасіння моє! 

<h4>Псалмів 39 
<p>1 
<p>2 Я сказав: Пильнуватиму мої дороги, аби не грішити своїм язиком. Я вставлю вуздечку в мої уста, поки нечестивий переді мною. 
<p>3 Занімів я в мовчанні, не говорив навіть і про добре, але мій біль загострився. 
<p>4 Запалало в мені моє серце, і від моїх роздумів вогонь посилився. Тоді я заговорив своїм язиком: 
<p>5 ГОСПОДИ, повідом мені про мій кінець і яке число моїх днів, аби я знав, наскільки короткочасне моє життя. 
<p>6 Ось Ти відміряв мої дні кількома п’ядями руки, і мій вік – як ніщо перед Тобою. Кожна людина, що живе, – як подув вітру. Музична пауза. 
<p>7 Отже, людина проминає, наче привид. Даремно клопочеться вона, збирає скарби, та не знає, хто буде ними користуватись. 
<p>8 А тепер на що мені сподіватись, ГОСПОДИ ? Моя надія в Тобі! 
<p>9 Звільни мене від усіх моїх гріхів і не віддавай мене на глузування безумному. 
<p>10 Я занімів і не відкриваю своїх уст, оскільки Ти це вчинив. 
<p>11 Відверни від мене Своє покарання. Я зовсім знемагаю від ударів Твоєї руки. 
<p>12 Ти караєш людину докорами за беззаконня; Ти нищиш, наче міль, те, чим вона дорожить. Кожна людина – лише подув вітру. Музична пауза. 
<p>13 ГОСПОДИ, вислухай мою молитву і почуй моє благання! Відгукнися на мої сльози! Адже приходець я в Тебе, мандрівник, як і всі мої батьки. 
<p>14 Відверни суворий погляд від мене, щоб я відчув полегшення, перш ніж відійду, – і мене вже не стане. 

<h4>Псалмів 40 
<p>1 
<p>2 З великою тугою очікував я ГОСПОДА, і Він прихилився до мене й почув моє благання, 
<p>3 витягнув мене з погибельної ями, з багнистого болота й поставив на скелі мої ноги та зміцнив мої кроки, 
<p>4 вклав у мої уста нову пісню – пісню хвали нашому Богу. Багато хто побачить, їх охопить страх і будуть надіятися на ГОСПОДА. 
<p>5 Блаженна людина, яка на ГОСПОДА покладається і не приєднується до зарозумілих – тих, що схильні до неправди. 
<p>6 ГОСПОДИ, Боже мій! Ти вчинив багато Своїх чудес, і в Твоїх задумах щодо нас немає рівного Тобі. Якби я хотів їх охопити і сповістити, то вони численніші, ніж я здатний їх полічити. 
<p>7 Жертв і приношень Ти не захотів, але Ти відкрив мені вуха. Всепалень і жертв за гріх Ти не домагався. 
<p>8 Тоді я сказав: Ось я приходжу, – в сувої книги написано про мене, – 
<p>9 я прагну чинити Твою волю, Боже мій, і Твій Закон – у глибині мого серця. 
<p>10 Я благовістив правду на великому зібранні, й своїх уст не закривав. ГОСПОДИ, Тобі це відомо. 
<p>11 Я не приховував Твоєї справедливості у своєму серці, а проголошував Твою вірність і Твоє спасіння. Я не приховував Твого милосердя і Твоєї правди від великого зібрання. 
<p>12 Тож не позбавляй мене, ГОСПОДИ, Своїх щедрот. Твоє милосердя і Твоя вірність нехай постійно мене оберігають. 
<p>13 Бо мене спіткали численні нещастя з усіх боків, наздогнало мене моє беззаконня, якого я не здатний був бачити. Воно численніше, ніж волосся на моїй голові, тож моє серце втрачає мужність. 
<p>14 Зволь, ГОСПОДИ, мене врятувати. ГОСПОДИ, поспіши мені на допомогу! 
<p>15 Нехай покриються ганьбою і будуть осоромлені всі ті, що зазіхають на моє життя, щоб його погубити. Нехай відступлять назад і вкриються стидом ті, що бажають мені зла. 
<p>16 Нехай остовпіють від своєї ганьби ті, котрі кажуть мені: Ага! Ага! 
<p>17 Нехай звеселяться й відчують радість у Тобі всі, котрі шукають Тебе; нехай ті, котрі люблять Твоє спасіння, завжди кажуть: Хай буде звеличений ГОСПОДЬ ! 
<p>18 Я ж бідний і нужденний, але ГОСПОДЬ дбає про мене. Ти – моя поміч і мій Визволитель. Боже мій, не забарися! 

<h4>Псалмів 41 
<p>1 
<p>2 Блаженний, хто дбає про бідного. У час недолі ГОСПОДЬ його врятує. 
<p>3 ГОСПОДЬ охоронятиме його й збереже йому життя; він буде щасливим на землі. ГОСПОДИ Ти не віддаси його напризволяще його ворогам. 
<p>4 ГОСПОДЬ підтримає його, коли він хворітиме. Усю його біль Він зніме під час його хвороби. 
<p>5 Я тоді сказав: ГОСПОДИ, змилуйся наді мною, вилікуй мою душу, бо я згрішив перед Тобою. 
<p>6 Мої вороги злісно говорять про мене: Коли вже він помре і зникне його ім’я? 
<p>7 А коли хто приходив відвідати мене, то говорив нещиро. Його серце було сповнене лицемірством. Щойно вийшовши, розголошував лихе. 
<p>8 Усі мої вороги разом шепочуться щодо мене, змовляючись проти мене: 
<p>9 Смертельна хвороба впала на нього, – раз він зліг, то вже не підійметься. 
<p>10 Навіть мій приятель, з яким я в мирі, якому довіряв, котрий їв мій хліб, підняв на мене п’яту! 
<p>11 Але Ти, ГОСПОДИ, змилуйся наді мною, підійми мене, і я їм відплачу. 
<p>12 Про Твою прихильність до мене я довідаюсь з того, що мій ворог не буде зловтішатись мною. 
<p>13 Тож підтримай мене заради невинності моєї і постав мене перед Собою навіки. 
<p>14 Благословенний ГОСПОДЬ, Бог Ізраїлю, від віку й до віку. Амінь, амінь! 

<h4>Псалмів 42 
<p>1 
<p>2 Як олень прагне до джерела води, так душа моя прагне до Тебе, Боже. 
<p>3 Моя душа прагне Бога, Живого Бога! Коли ж я прийду і з’явлюся перед обличчям Бога? 
<p>4 Мої сльози стали для мене хлібом удень і вночі, коли щодня мені кажуть: Де твій Бог? 
<p>5 Про це я згадую, виливаючи перед собою душу свою, коли йду з юрбою, подорожуючи з ними до Божого дому серед голосів радості й хвали святкуючого натовпу. 
<p>6 Чому впадаєш у відчай, душе моя, чому тривожишся в мені? Поклади надію на Бога, адже я прославлятиму Його й далі за Його спасіння. 
<p>7 Боже мій, душа моя зтривожена в мені. Тому я згадую Тебе з околиць Йордану і Гермону, з гори Міцар. 
<p>8 Безодня перекликається з безоднею в гуркоті Твоїх водоспадів; усі Твої буруни і Твої хвилі пройшли наді мною. 
<p>9 Удень ГОСПОДЬ виявляє Своє милосердя, а вночі співаю Йому пісню, молюся до Бога мого життя. 
<p>10 Кажу Богові: Ти Скеля моя. Чому Ти забув про мене? Чому я ходжу засмучений через ворожий утиск? 
<p>11 Ніби кості ламають мені, коли мої вороги глузують з мене, повторюючи щодня: Де твій Бог? 
<p>12 Чому ти впадаєш у відчай, душе моя, чому тривожишся в мені? Покладайся на Бога, адже я й далі прославлятиму Його – мого Бога і Спасителя мого. 

<h4>Псалмів 43 
<p>1 Суди мене, Боже, виріши мою справу з народом нечестивим; визволь мене від людей підступних і несправедливих. 
<p>2 Адже Ти, Боже, є моїм захистом. Чому Ти мене відкинув? Чому маю ходити засмученим, через те що мене утискує ворог? 
<p>3 Пошли Своє світло і Свою правду. Вони мене будуть провадити і приведуть на Твою святу гору, до Твоїх осель. 
<p>4 Тоді я підійду до Божого жертовника, до Бога моєї розради і потіхи. Прославлятиму Тебе на гуслях, Боже, Боже мій! 
<p>5 Чому ти сумуєш, душе моя, і чому тривожишся в мені? Покладайся на Бога, адже я прославлятиму Його – Бога мого особистого спасіння. 

<h4>Псалмів 44 
<p>1 
<p>2 Боже, ми власними вухами чули, наші батьки розповідали нам про справу, яку Ти здійснив у давні часи, в їхні дні. 
<p>3 Своєю рукою Ти прогнав народи, а їх Ти поселив; народи Ти потіснив, а їх поширив. 
<p>4 Адже не своїм мечем вони зайняли у спадок землю, не їхнє рамено здобуло перемогу, але Твоя правиця й Твоє рамено та сяйво Твого обличчя, оскільки Ти їх уподобав. 
<p>5 Саме Ти, Боже, є моїм царем, тож проголоси спасіння Якову. 
<p>6 З Твоєю допомогою ми переможемо наших ворогів, у Твоє Ім’я потопчемо противників наших. 
<p>7 Бо не на свій лук я покладаюсь, і мій меч мене не врятує. 
<p>8 Адже Ти врятував нас від наших гнобителів; Ти осоромив тих, що нас ненавиділи. 
<p>9 Тож ми хвалимось Богом щодня і Твоє Ім’я будемо прославляти повік. Музична пауза. 
<p>10 Однак тепер Ти відкинув нас та засоромив, і вже не виступаєш з нашими військами. 
<p>11 Ти допустив, щоб ми втікали від ворогів, і щоб наші ненависники нас пограбували. 
<p>12 Ти віддав нас на поталу наче овець і розсіяв нас між народами. 
<p>13 За безцінь Ти продав Свій народ, і не отримав жодного зиску від продажі. 
<p>14 Ти виставив нас на глузування сусідам нашим, на глум і знущання тих, що оточують нас. 
<p>15 Ти зробив нас приказкою між народами, щоб люди хитали в наш бік головами. 
<p>16 Постійно моя ганьба переді мною, і сором вкриває моє обличчя 
<p>17 від голосу ганьбителя і глумливця, від присутності мстивого ворога. 
<p>18 Все це прийшло на нас, але ми Тебе не забули і не зневірились у Твоєму Заповіті. 
<p>19 Наше серце не відвернулось, і наші стопи не зійшли з Твоєї дороги, 
<p>20 хоча Ти нас упокорив у місцевості шакалів і вкрив нас тінню смерті. 
<p>21 Коли б ми забули Ім’я нашого Бога і здіймали наші руки до чужого бога, 
<p>22 то хіба Бог про це не довідався б? Адже Він знає таємниці серця. 
<p>23 Але ж за Тебе вбивають нас щодня; нас уважають за овець, призначених на заріз. 
<p>24 Прокинься, чому спиш, ГОСПОДИ ? Підіймись, не відкидай назавжди! 
<p>25 Чому ховаєш Своє обличчя, забуваючи про наше страждання і наше поневолення? 
<p>26 Адже наша душа втоптана в порох, наше тіло прилипло до землі. 
<p>27 Встань, наша Допомого, визволи нас заради Свого милосердя! 

<h4>Псалмів 45 
<p>1 
<p>2 Моє серце сповнене люб’язними словами. Я співаю складену мною пісню цареві; мій язик, як перо скорописця. 
<p>3 Ти найвродливіший між людськими синами; Твоя чарівність розлита на Твоїх устах. Тому поблагословив Тебе Бог навіки. 
<p>4 Прикріпи до стегна Свого меча, о Лицарю, Своїм достоїнством і славою! 
<p>5 Твоя велич нехай шириться! Тож мчися верхи задля правди, лагідності й справедливості, та нехай Твоя правиця провадить Тебе до величних звершень! 
<p>6 Твої стріли нагострені і влучають у серце ворогів царя, тому народи падають перед Тобою. 
<p>7 Престол Твій, Боже, по віки вічні, скіпетр Твого царства – це скіпетр справедливості. 
<p>8 Ти любиш справедливість і ненавидиш беззаконня, тому помазав Тебе, Боже, Твій Бог оливою радості, як нікого з друзів Твоїх. 
<p>9 Миррою, алое і касією пахнуть усі твої шати у величних твоїх палацах зі слонової кості, струни тебе розвеселяють. 
<p>10 Дочки-царівни перебувають у твоїй славі, а праворуч тебе стоїть цариця в офірському золоті. 
<p>11 Послухай, дочко, подивись, прихили своє вухо: забудь свій народ і дім свого батька, 
<p>12 адже цар жадає твоєї краси. Він є твоїм паном, тож поклонися Йому. 
<p>13 Дочка Тира прийде з дарами, і найбагатші з народу шукатимуть твоєї прихильності. 
<p>14 Славно оздоблена, з’являється дочка-царівна. Її шати гаптовані золотом. 
<p>15 У різнобарвно гаптованих шатах її ведуть до царя, в супроводі дівчат, її подруг. 
<p>16 Вони йдуть під веселі вигуки радості і входять до палацу царя. 
<p>17 Замість твоїх батьків, ти будеш мати своїх синів. Ти їх поставиш князями над усією землею. 
<p>18 Я увіковічню твоє ім’я в усіх поколіннях. Тому народи прославлятимуть тебе по вічні віки. 

<h4>Псалмів 46 
<p>1 
<p>2 Бог – наш захист і сила, надійна допомога в стражданнях. 
<p>3 Тому ми не злякаємось, хоча б затряслась земля і гори рухнули в серце морів. 
<p>4 Від Його величі ревуть і бушують води, здригаються гори. Музична пауза. 
<p>5 Відгалуження Його ріки веселять Боже місто, святу оселю Всевишнього. 
<p>6 Бог посеред нього, воно не зрушиться. На світанку Бог йому допоможе. 
<p>7 Збунтувалися народи, захиталися царства. Він подав Свій голос – і розтопилася земля. 
<p>8 З нами ГОСПОДЬ сил, Бог Якова, наш Захист! Музична пауза. 
<p>9 Ідіть і подивіться на діла ГОСПОДНІ, які дивовижні речі здійснив Він на землі! 
<p>10 Він припиняє війни в усіх краях землі, ламає луки, трощить списи і палить вогнем колісниці. 
<p>11 Вгамуйтеся і пізнайте, що Я Бог! Я буду звеличений між народами, буду прославлений на землі. 
<p>12 З нами ГОСПОДЬ сил, Бог Якова – наш Захист! Музична пауза. 

<h4>Псалмів 47 
<p>1 
<p>2 Усі народи, плескайте в долоні, вигукуйте Богові голосом радості, 
<p>3 бо Всевишній ГОСПОДЬ грізний, Він великий Цар усієї землі. 
<p>4 Він підкоряє нам народи, кидає племена під наші ноги. 
<p>5 Він обрав для нас спадщину нашу, достоїнство Якова, якого полюбив. Музична пауза. 
<p>6 Бог з’являється під радісні вигуки, ГОСПОДЬ – під звуки сурми. 
<p>7 Співайте Богові, співайте! Співайте нашому Цареві, співайте! 
<p>8 Адже Бог є Царем усієї землі, співайте усвідомлено. 
<p>9 Бог царює над народами; Бог сидить на Своєму святому троні. 
<p>10 Князі народів зібралися разом з народом Бога Авраама; адже Богові підвладні царі землі. Він надзвичайно звеличений. 

<h4>Псалмів 48 
<p>1 
<p>2 Великий ГОСПОДЬ і вельми прославлений у місті нашого Бога, на Його святій горі. 
<p>3 Сіонська гора, що чудово підноситься з північного краю, місто Великого Царя, є розрадою всієї землі. 
<p>4 Бог в його палацах явив Себе як Захист. 
<p>5 Коли царі зібралися вирушити разом, 
<p>6 то побачивши це, вони оторопіли, збентежились і втекли. 
<p>7 Їх там охопив жах і біль, як у породіллі. 
<p>8 Східним буревієм Ти знищив таршіські кораблі. 
<p>9 Що ми чули те й побачили в місті ГОСПОДА сил, у місті нашого Бога, адже Бог утвердив його навіки! Музична пауза. 
<p>10 Боже, ми роздумували про Твоє милосердя усередині Твого Храму. 
<p>11 Як Твоє Ім’я, о Боже, так само й слава Твоя сягає кінців землі. Твоя правиця повна справедливості. 
<p>12 Нехай веселиться гора Сіон, хай радіють юдейські дочки з приводу Твоїх судів. 
<p>13 Обійдіть довкола Сіон, обступіть його й порахуйте його вежі. 
<p>14 Зверніть увагу на його укріплення, пройдіться по його палацах, аби ви могли розповісти наступним поколінням, 
<p>15 тому що цей Бог – то наш Бог по віки вічні! Він буде опікуватися нами до смерті. 

<h4>Псалмів 49 
<p>1 
<p>2 Слухайте це, всі народи; вважайте всі мешканці Землі, – 
<p>3 однаково, як прості люди, так і знатні, як багаті так і вбогі. 
<p>4 Мої уста висловлюватимуть мудрі слова, роздуми мого серця будуть розумними. 
<p>5 Своє вухо я нахилю до приповісті, й відкрию мою загадку в супроводі гуслів: 
<p>6 Чому маю боятися в лиху годину, коли мене по п’ятах переслідує несправедливість моїх нападників – тих, 
<p>7 що надіються на свою силу і хваляться великим своїм багатством? 
<p>8 Адже жодна людина не викупить брата свого і не дасть Богові викупу за нього, 
<p>9 бо викуп за їхню душу надто дорогий і не задовольнить Його ніколи, 
<p>10 щоб жив він ( брат ) вічно й не побачив могили… 
<p>11 Він бачить, що мудрі вмирають так само як гинуть нерозумні, залишаючи своє багатство іншим. 
<p>12 Могили стають їхніми домівками навіки. Таке їхнє перебування з покоління в покоління, хоч своїми іменами називали країни. 
<p>13 Тож людина, хоча за життя буває в пошані, уподібнюється до тварин, що зникають. 
<p>14 Така дорога і тих, хто нерозумно на себе покладається, хоча їхні послідовники хвалитимуться тим, що ті говорили. Музична пауза. 
<p>15 Їх женуть, наче овець, до шеолу, смерть їх пасе, але на світанку запанують над ними праведні. Їхня постать зникне, а шеол стане для них домівкою. 
<p>16 Але Бог визволить мою душу з влади шеолу. Він прийме мене. Музична пауза. 
<p>17 Не тривожся, коли людина багатіє, коли зростає слава її дому. 
<p>18 Адже, помираючи, не забере вона нічого, і не піде за нею слава її, 
<p>19 хоч за свого життя вона вважала себе щасливою, її хвалили, що дбала про себе і була успішною. 
<p>20 Вона приєднається до покоління своїх батьків, які вже ніколи не побачать світла. 
<p>21 Тож людина, що живе в розкоші, не розуміє, що вона також подібна до тварин, які гинуть. 

<h4>Псалмів 50 
<p>1 Бог над богами – ГОСПОДЬ, проголосив і закликав землю від сходу сонця і до його заходу. 
<p>2 Із Сіону, досконалого в своїй красі, з’явився Бог у сяйві. 
<p>3 Іде наш Бог, Він не мовчатиме! Перед Ним палаючий вогонь, а навколо Нього надзвичайно потужна буря. 
<p>4 Він з висоти закликає небо і землю, щоб судити Свій народ. 
<p>5 Зберіть до Мене святих Моїх, які через жертву уклали Заповіт зі Мною. 
<p>6 Небеса проголошують Його справедливість, адже Сам Бог – суддя. Музична пауза. 
<p>7 Слухай, народе Мій, Я до тебе промовлятиму; Ізраїлю, Я свідчитиму проти тебе. Я Бог – твій Бог. 
<p>8 Я не за твої жертви буду дорікати тобі, адже твої всепалення постійно переді Мною. 
<p>9 Не прийму теляти з твого дому, ані козлів з твоєї кошари, 
<p>10 адже всі звірі у лісі, як і тварини на тисячах гір належать Мені. 
<p>11 Я знаю всіх гірських птахів, і все, що рухається в полі, Мені відоме. 
<p>12 Якби Я зголоднів, то не говорив би тобі, оскільки Всесвіт і все, що в ньому, – Мої. 
<p>13 Хіба Я їм м’ясо биків чи п’ю кров козлів? 
<p>14 Принось Богові в жертву подяку і виконуй дані Всевишньому твої обітниці. 
<p>15 Тоді покличеш до Мене в день скорботи, Я тебе визволю, і ти Мене прославиш. 
<p>16 А до нечестивого Бог промовляє: Чому ти розповідаєш про Мої закони, і чому в тебе на устах Мій Заповіт? 
<p>17 Адже ти ненавидиш повчання і Мої слова відкидаєш геть. 
<p>18 Коли зустрічаєш злодія, то погоджуєшся з ним, і з перелюбниками спілкуєшся. 
<p>19 Твої уста повні злості, а твій язик сплітає оману. 
<p>20 Сидиш і наговорюєш на свого брата, обмовляєш сина своєї матері. 
<p>21 Ти таке робив, а Я мовчав. І ти подумав, що Я такий самий, як ти. Я ж докорю тобі й виставлю все перед твої очі. 
<p>22 Затямте це собі ви, що забуваєте Бога! Щоб часом Я вас не пошматував, і не буде кому врятувати. 
<p>23 Хто приносить жертву подяки, той Мене шанує; і тому, хто бездоганно вважає на свою дорогу, явлю Я Боже спасіння. 

<h4>Псалмів 51 
<p>1 
<p>2 коли він увійшов до Вірсавії, і потім до нього прийшов пророк Натан. 
<p>3 Помилуй мене, Боже, задля милості Своєї і з великого Свого милосердя зітри мої беззаконня. 
<p>4 Повністю обмий мене від моєї провини і очисть мене від мого гріха. 
<p>5 Бо я усвідомлюю свої беззаконня, і мій гріх постійно переді мною. 
<p>6 Супроти Тебе, Тебе єдиного я згрішив і вчинив те, що є злом у Твоїх очах, тому Ти будеш справедливим у Своїх словах вироку, бездоганним, коли судитимеш. 
<p>7 Я народився в беззаконні, і в гріху моя мати мене зачала. 
<p>8 Ти ж любиш правду в глибині серця і об’явив мені таємниці мудрості. 
<p>9 Тож окропи мене гісопом, і я стану чистий, обмий мене і я стану біліший від снігу. 
<p>10 Дай мені відчути радість і веселість; тоді зрадіють скрушені Тобою кості. 
<p>11 Відверни Своє обличчя від моїх гріхів і зітри всі мої беззаконня. 
<p>12 Серце чисте створи мені, Боже, і духа правоти віднови в мені. 
<p>13 Не відкидай мене від Свого обличчя і не відбирай від мене Свого Святого Духа. 
<p>14 Поверни мені радість Свого спасіння і зміцни в мені Духа слухняності. 
<p>15 Я навчатиму злочинців Твоїх доріг, і грішники навертатимуться до Тебе. 
<p>16 Звільни мене, Боже, від вини за пролиту кров; Боже мого спасіння, нехай мій язик з радістю проголошує Твою справедливість. 
<p>17 ГОСПОДИ, відкрий мої уста, – мій язик звіщатиме Тобі хвалу. 
<p>18 Якщо б Ти забажав жертви, я приніс би; та й всепалення Ти не жадаєш. 
<p>19 Жертва Богові – це скрушений дух; серцем смиренним і впокореним Ти, Боже, не погордуєш. 
<p>20 Заради милості Своєї, зроби Сіонові добро і побудуй стіни Єрусалима. 
<p>21 Тоді приємними будуть Тобі жертви праведності, приношення і жертви всепалення. Тоді на Твій жертовник приноситимуть телят. 

<h4>Псалмів 52 
<p>1 
<p>2 коли ідумеєць Доїк прийшов і сповістив Саулові, сказавши йому: Давид прийшов у дім Ахімелека. 
<p>3 Хоробрий, чому ти вихваляєшся злобою? Адже Боже милосердя постійне. 
<p>4 Твій язик сплітає згубні речі. Він, наче гостра бритва, чинить зраду. 
<p>5 Ти любиш зло більше, ніж добро, а брехню – більше, ніж правду. Музична пауза. 
<p>6 Тобі, підступницький язику, любі лише наклепницькі слова. 
<p>7 Через те Бог знищить тебе назавжди. Він вирве тебе і позбавить тебе житла, викоренить тебе зі землі живих. Музична пауза. 
<p>8 Побачать це праведні й злякаються; вони сміятимуться з нього: 
<p>9 Ось чоловік, який не Бога обрав своїм захисником, а понадіявся на своє велике багатство й був сильний своїм лиходійством. 
<p>10 Я ж – наче зелене оливкове дерево в домі Божому. Я покладаюсь на Боже милосердя по віки вічні. 
<p>11 Я славитиму Тебе повіки за все, що Ти зробив; Твоє Ім’я звіщатиму серед святих Твоїх, бо воно чудове. 

<h4>Псалмів 53 
<p>1 
<p>2 Нерозумний у своєму серці каже: Нема Бога. Вони морально зіпсувались, роблять огидні речі: немає нікого, хто чинив би добро. 
<p>3 Бог споглядає з небес на людей, аби побачити, чи є хтось розумний, котрий шукав би Бога. 
<p>4 Усі відступили, враз стали непридатними, нема такого, хто чинив би добро, – немає жодного. 
<p>5 Невже не опам’ятаються усі ті злочинці, котрі пожирають мій народ, як їдять хліб, забуваючи при цьому спитати у Бога? 
<p>6 Там їх огорне страх, якого досі не було; тому що Бог розпорошить кості тих, які тебе взяли в облогу. Ти засоромив їх, оскільки Бог ними знехтував. 
<p>7 О, якби то прийшло Ізраїлеві спасіння з Сіону! Коли Бог визволить з неволі Свій народ, радітиме Яків і втішатиметься Ізраїль. 

<h4>Псалмів 54 
<p>1 
<p>2 
<p>3 Боже, спаси мене в Своє Ім’я і Своєю силою захисти правоту мою. 
<p>4 Боже, вислухай мою молитву, прихили Своє вухо до слів моїх уст, 
<p>5 бо чужинці повстали проти мене, і жорстокосерді загрожують моєму життю. Вони не мають Бога перед собою. Музична пауза. 
<p>6 Але Бог допомагає мені, ГОСПОДЬ підтримує моє життя. 
<p>7 Нехай обернеться зло на моїх ворогів. Задля Своєї вірності Ти вигуби їх! 
<p>8 Я охоче принесу Тобі жертву, прославлятиму Твоє Ім’я, ГОСПОДИ, бо це добре. 
<p>9 Адже Він визволив мене від усякого лиха, і мої очі споглядають на відступ моїх ворогів. 

<h4>Псалмів 55 
<p>1 
<p>2 Боже, прислухайся до моєї молитви і не відвертайся від мого благання! 
<p>3 Вислухай мене і дай мені відповідь. Мені не дають спокою мої думки, і я розгублений 
<p>4 від ворожого крику, від утиску нечестивого, бо вони звалюють на мене лихо і в гніві сваряться зі мною. 
<p>5 Моє серце здригається в мені, й побоювання смерті налягає на мене. 
<p>6 Страх і тремтіння мене охопили, жах огортає мене. 
<p>7 Тож я сказав: О, коли б я мав крила, як голубка, я полетів би і відпочив! 
<p>8 Отож, я полетів би далеко і поселився б у пустелі. Музична пауза. 
<p>9 Я швидко знайшов би укриття від страшного буревію і вітру… 
<p>10 Знищ їх, ГОСПОДИ, і перемішай їхню мову, тому що я бачив насильство і розбрат у місті. 
<p>11 Удень і вночі вони бродять навкруги по його мурах; беззаконня й утиски посеред нього; 
<p>12 загибель від нього, а з його площ не сходять здирство й обман. 
<p>13 Якби ворог зневажав мене, я стерпів би; якби мій ненависник повстав проти мене, я заховався би від нього. 
<p>14 Але ти, рівний мені чоловік, мій довірений і мій приятель, 
<p>15 з яким ми спільно насолоджувалися розмовами і разом з іншими ходили до Божого дому!? 
<p>16 Хай же на них зненацька прийде смерть, нехай живими зійдуть у шеол, бо підступність у в їхніх домівках і поміж ними. 
<p>17 Я ж кликатиму до Бога, і ГОСПОДЬ мене врятує. 
<p>18 Увечері, вранці й опівдні буду скаржитись та зітхати – і Він почує мій голос. 
<p>19 Він дасть мир і визволить мою душу від небезпеки з боку нападників, хоч їх багато проти мене. 
<p>20 Бог, Який править споконвіку, почує і впокорить їх. Музична пауза. Адже вони не міняються, і не бояться Бога. 
<p>21 Кожен підносить свою руку на своїх же приятелів, ганьбить свої заповіти. 
<p>22 Мова його гладенька, наче масло, але в його серці ворожнеча; його слова м’якші за олію, але вони – оголені мечі. 
<p>23 Поклади на ГОСПОДА свої турботи і Він буде опікуватися тобою. Він повік не допустить, аби праведник захитався. 
<p>24 А їх, Боже, Ти зведеш у яму тління. Кровожерні й підступні люди не доживуть і до половини своїх днів. Я ж надію покладаю на Тебе. 

<h4>Псалмів 56 
<p>1 
<p>2 Помилуй мене, Боже, бо по мені топчеться людина, цілий день вороги утискують мене. 
<p>3 Мої вороги щодня наступають на мене, оскільки безліч тих, що борються зі мною, Всевишній. 
<p>4 Щоразу, як огортає мене страх, я на Тебе покладаюсь. 
<p>5 На Бога, Слово Якого я славлю, на Бога покладаю надію, й не боюсь! Що може заподіяти мені людина? 
<p>6 Вони постійно перекручують мої слова, всі їхні задуми мені на зло. 
<p>7 Вони сходяться, підстерігають, висліджуючи мої кроки, оскільки чатують за моїм життям. 
<p>8 Невже уникнуть вони кари за свою підступність? Боже, упокори тих людей у Своєму гніві! 
<p>9 Ти добре знаєш мої поневіряння, збери мої сльози у Свою посудину! Хіба вони не записані в Твоїй книзі? 
<p>10 Тоді лише мої вороги повтікають назад, коли я кликну: Я знаю, що Бог зі мною! 
<p>11 На Бога, Слово Якого я славлю, на ГОСПОДА, Слову Якого я віддаю хвалу, 
<p>12 На Бога я покладаю надію і не буду боятися! Що може заподіяти мені людина? 
<p>13 Тобі, о Боже, я виконаю обітниці, Тобі Я принесу жертву подяки. 
<p>14 Адже Ти визволив мою душу від смерті, а мої ноги від спотикання, аби мені ходити у світлі життя перед Богом. 

<h4>Псалмів 57 
<p>1 
<p>2 Помилуй мене, Боже, помилуй мене, бо на Тебе покладається душа моя, і в тіні Твоїх крил я перебуватиму доки не мине лихо. 
<p>3 Я кличу до Бога Всевишнього, до Бога, Який чинить мені добро. 
<p>4 Він пошле поміч з неба і врятує мене, Він осоромить тих, що глумляться наді мною. Музична пауза. Бог пошле Свою милість і Свою правду. 
<p>5 Я перебуваю серед левів, лежу між тими, що дихають вогнем. Такі людські сини... Їхні зуби, як спис і стріли, а їхній язик – гострий меч. 
<p>6 Будь звеличений понад небеса, Боже, і над усією землею хай буде слава Твоя! 
<p>7 Вони приготували для моїх ніг капкан, пригнічують мою душу. Вони викопали переді мною яму, і самі впали туди. Музична пауза. 
<p>8 Зміцнилось моє серце, Боже, серце моє готове, щоб співати й вигравати! 
<p>9 Пробудись, хвало моя, пробудіться, псалтирю і гусла, – Я розбуджу світанок! 
<p>10 Я прославлятиму Тебе серед людей, ГОСПОДИ, співатиму Тобі між народами, 
<p>11 бо велика, вище небес, милість Твоя, і вірність Твоя аж до хмар! 
<p>12 Будь звеличений понад небеса, Боже, і над усією землею хай буде слава Твоя! 

<h4>Псалмів 58 
<p>1 
<p>2 Чи ви, можновладці, справді говорите правду? Чи справедливо судите, людські сини ? 
<p>3 Адже у серці ви виношуєте несправедливість, а на землі ваші руки творять насильство. 
<p>4 Вже від народження нечестиві стають відступниками, від материнського лона вони свавільні й неправдомовні. 
<p>5 Мають отруту, схожу до отрути змії, – до трутизни глухої гадюки, яка затикає свої вуха, 
<p>6 щоб не чути голосу заклинателя, ані майстерного в чарах чаклуна. 
<p>7 Боже, поламай їхні зуби в їхніх щелепах! Розтрощи, ГОСПОДИ, ікла левчуків! 
<p>8 Нехай вони зникнуть, як пролита вода; а коли натягнуть лука, нехай стріли його стануть тупими. 
<p>9 Вони щезнуть, наче слід слимака, що проповз, – як викидень жінки, вони не побачать сонця. 
<p>10 Перш ніж ваші горшки відчують вогонь палаючого куща тернини, нехай його гілля живим буде у Його гніві розпорошене вітром. 
<p>11 Радітиме праведний, побачивши відплату. Він обмиє свої ноги в крові нечестивого. 
<p>12 І скажуть люди: є справді нагорода для праведного, є таки Бог, Який звершує суд на землі! 

<h4>Псалмів 59 
<p>1 
<p>2 Боже мій, врятуй мене від моїх ворогів, захисти мене від тих, що повстають проти мене. 
<p>3 Визволи мене від злочинців, спаси мене від кровожерливих людей. 
<p>4 Ось вони чатують на моє життя; проти мене повстали можновладці, хоча не було моєї провини, і я не згрішив, ГОСПОДИ. 
<p>5 Без жодної з мого боку провини вони збігаються і готуються. Вийди мені назустріч і подивися. 
<p>6 Ти, ГОСПОДИ, Боже сил, Боже Ізраїлю, встань, щоб навідати всі народи. Ти не будеш поблажливим до всіх тих, що підступно чинять зло. Музична пауза. 
<p>7 Увечері вони повертаються, виють, наче пси, і кружляють містом. 
<p>8 Ось вони дали волю своїм устам, мечі в їхніх губах. Бо хто, мовляв, почує? 
<p>9 Але Ти, ГОСПОДИ, посмієшся з них, глузуватимеш над усіма народами. 
<p>10 Ти моя сила, Тебе буду триматись, адже Бог – моя безпека. 
<p>11 Мій Бог, – Його милосердя йде попереду мене. Бог покаже мені поразку моїх ворогів. 
<p>12 Не потурай їм, щоб не забув про це мій народ. Розпороши їх Своєю силою і повали їх, ГОСПОДИ, – Захист наш! 
<p>13 Гріхом сповнені їхні уста – кожне слово їхніх уст. Нехай будуть упіймані в своїй гордині, як і в прокляттях та неправді, які промовляють. 
<p>14 Поклади їм кінець у гніві, знищ їх дощенту. Нехай знають, що Бог володарює в Якові до країв землі. Музична пауза. 
<p>15 Увечері вони знову повертаються, виють, наче пси, і кружляють містом. 
<p>16 Вони вештаються, шукаючи їжі, але якщо не втамують голоду, проводять ночі у скиглінні. 
<p>17 Я ж буду оспівувати Твою могутність, вранці радітиму Твоїм милосердям, бо Ти став моїм захистом і притулком у день моєї скрути. 
<p>18 Ти – моя Сила! Тобі буду співати, адже Ти, Боже, милосердний мій Боже є моїм захистом! 

<h4>Псалмів 60 
<p>1 
<p>2 
<p>3 Боже, Ти був розгніваний на нас відкинув і зламав, тепер же повернися до нас! 
<p>4 Ти трусонув землею, розколов її. Направ її ущелини, бо вона хитається. 
<p>5 Ти навів велике випробування на Свій народ, Ти напоїв нас запаморочливим вином. 
<p>6 А для тих, котрі Тебе бояться, Ти підняв знамено, щоб утекли від лука. Музична пауза. 
<p>7 Щоб Твої улюблені спаслися. Вислухай нас і врятуй Своєю правицею! 
<p>8 Бог промовив у Своїй Святині: З тріумфом розділю Сихем, розміряю долину Суккот. 
<p>9 Мій Гілеад, Мій Манассія, а Єфрем – шолом Моєї голови, Юда – Мій законодавець. 
<p>10 Моав – Мій посуд для вмивання, на Едом кидаю Моє взуття, над Филистимською землею залунає вигук перемоги! 
<p>11 Хто ж впровадить Мене в укріплене місто? Хто Мене заведе в Едом? 
<p>12 Невже Ти, Боже, нас відкинув і не вирушиш, Боже, з нашими військами? 
<p>13 Надай нам допомогу проти ворога, адже людська поміч марна. 
<p>14 Лише з Богом наша сила, – Він потопче наших ворогів. 

<h4>Псалмів 61 
<p>1 
<p>2 Вислухай, Боже, моє благання, почуй мою молитву! 
<p>3 В немочі свого серця від краю землі я кличу до Тебе: Впровадь мене на скелю, яка надто висока для мене! 
<p>4 Адже Ти є моїм Захистом, оборонною Вежею проти ворога. 
<p>5 Я хотів би повіки проживати в Твоєму Наметі, сховатись у тіні Твоїх крил. Музична пауза. 
<p>6 Бо Ти, Боже, вислухав мої обітниці, дав мені спадщину тих, котрі бояться Твого Імені. 
<p>7 Продовж дні царя, аби його роки сягали з покоління в покоління. 
<p>8 Нехай він навіки перебуває на престолі перед Богом. Нехай з ним будуть і його оберігають милість і вірність! 
<p>9 Я ж оспівуватиму Твоє Ім’я повіки і щодня виконуватиму свої обітниці. 

<h4>Псалмів 62 
<p>1 
<p>2 Тільки в Бозі заспокоюється моя душа, адже від Нього моє спасіння. 
<p>3 Лише Він моя скеля, моє спасіння і мій захист – я ніколи не захитаюсь. 
<p>4 Доки ви всі будете нападати на людину, щоб її повалити, наче похилену стіну, або розхитану огорожу? 
<p>5 Вони тільки й думають зіпхнути її з висоти. Вони полюбили неправду, на словах благословляють, а в серці проклинають. Музична пауза. 
<p>6 Лише в Бозі заспокоюється моя душа, адже на Нього надія моя. 
<p>7 Лише Він моя скеля, моє спасіння і мій захист, – я не захитаюсь. 
<p>8 У Бозі моє спасіння і моя слава. Скеля сили моєї і мій притулок у Бозі. 
<p>9 Народе мій, повсякчас покладайся на Нього. Виливайте перед Ним ваші серця. Бог – наш Захист. Музична пауза. 
<p>10 Щодо людських синів, то вони, як подув вітру. Навіть сини вельможних ненадійні. На вазі вони всі разом легші від пари. 
<p>11 Не покладайтесь на здирство і не вихваляйтесь награбованим. Коли багатство намножується, не прив’язуйтесь до нього серцем. 
<p>12 Один раз промовив Бог, а я почув двічі, що сила належить Богові, 
<p>13 і що у Тебе, ГОСПОДИ, милосердя, оскільки Ти відплачуєш кожному за його вчинками. 

<h4>Псалмів 63 
<p>1 
<p>2 Боже, Ти мій Бог, Тебе я пильно шукаю. Тебе прагне моя душа, за Тобою нудьгує тіло моє в землі пустинній, спраглій і безводній. 
<p>3 Я так виглядав Тебе у Святині, аби побачити Твою силу і Твою славу! 
<p>4 Адже Твоя милість краща за життя. Мої уста Тебе величатимуть. 
<p>5 Тож буду прославляти Тебе поки житиму; в Ім’я твоє підноситиму свої руки. 
<p>6 Хай наповниться моя душа немовби жиром та ситою їжею, а мої уста радісними вигуками висловлюватимуть хвалу Тобі. 
<p>7 Я згадую про Тебе на своїй постелі, в нічні години роздумую про Тебе. 
<p>8 Адже Ти прийшов мені на допомогу, і я радітиму в тіні Твоїх крил. 
<p>9 Моя душа приліпилася до Тебе, мене підтримує Твоя правиця. 
<p>10 Ті ж, котрі лише шукають, аби погубити мою душу, зійдуть у підземні безодні. 
<p>11 Вони будуть віддані під владу меча, стануть поживою лисиць. 
<p>12 Але цар радітиме в Бозі, буде пишатися кожен, хто Ним присягається, тому що уста неправдомовців будуть закриті. 

<h4>Псалмів 64 
<p>1 
<p>2 Боже, вислухай мій голос, коли я жаліюсь, оберігай моє життя від страху перед ворогами. 
<p>3 Захисти мене від зграї лиходіїв, від посягання злочинців, 
<p>4 котрі нагострили свій язик, як меч, ціляться отруйними словами, наче стрілами, 
<p>5 аби зі засідки прошити стрілою невинного; стріляють на нього зненацька і не бояться. 
<p>6 Вони утверджуються в лихому намірі, змовляються, таємно ставлячи капкани. Вони кажуть: Хто їх (капкани) помітить? 
<p>7 Вони замишляють злочин, приховуючи продумані плани, в той час як нутро та серце кожного незбагненні! 
<p>8 Але Бог випустить на них стрілу, і вони несподівано отримають рани. 
<p>9 Їхній язик обернеться проти них самих і приведе до падіння, а всі, що спостерігатимуть за ними, лише похитуватимуть головами. 
<p>10 Тоді кожну людину охопить страх, і вони сповіщатимуть про Божі діла, роздумуючи про Його діяння. 
<p>11 Праведні радітимуть у ГОСПОДІ, шукаючи захисту у Нього; всі щирі серцем будуть торжествувати. 

<h4>Псалмів 65 
<p>1 
<p>2 Тобі, Боже, належить хвала на Сіоні, дані Тобі в молитві обітниці, будуть виконані. 
<p>3 До Тебе, Хто вислуховує молитви, приходить усе живе. 
<p>4 Беззаконні вчинки сильніші за мене, але Ти прощаєш наші переступи. 
<p>5 Блаженний той, кого Ти обираєш і допускаєш, аби він жив у Твоїх дворах. Ми наситимося добром Твого Дому, святого Твого Храму. 
<p>6 Дивовижними ділами праведності Ти відповідаєш нам, Боже, Спасителю наш, Надіє всіх кінців землі й далеких морів. 
<p>7 Ти, що утверджуєш гори Своєю силою, підперезаний могутністю, 
<p>8 приборкуєш ревіння моря, шум його хвиль і заворушення народів! 
<p>9 Усі, котрі живуть у усіх краях землі, бояться Твоїх ознак. Настанням ранку та вечора Ти викликаєш радість. 
<p>10 Ти дбаєш про землю, робиш її щедрою, рясно її збагачуєш; Божі потоки повні води. Ти забезпечуєш їх ( людей ) зерном, бо так Ти запровадив. 
<p>11 Ти зрошуєш її борозни, рівняєш скиби і пом’якшуєш її дощами, Ти благословляєш її зелені паростки. 
<p>12 Ти вінчаєш рік Своєю щедрістю, і Твої стежки буяють добробутом. 
<p>13 Волога осідає на пасовиськах пустелі, а пагорби підперізуються радістю. 
<p>14 Луги зодягаються отарами, а долини покриваються збіжжям. Все радісно вигукує і співає. 

<h4>Псалмів 66 
<p>1 Виспівуй Богові, уся земле, 
<p>2 оспівуйте славу Його Імені, віддаючи хвалу Його величі! 
<p>3 Скажіть Богові: Які дивовижні Твої діла! Завдяки величі Твоєї сили будуть підлещуватися до Тебе Твої вороги. 
<p>4 Перед Тобою схилиться в поклоні вся земля; співатимуть Тобі й оспівуватимуть Твоє Ім’я. Музична пауза. 
<p>5 Прийдіть і подивіться на Божі вчинки: Його діла заради людських синів дивовижні. 
<p>6 Він перетворив море на суходіл, і ріку перейшли пішки. Тому радіймо у Ньому! 
<p>7 У Своїй могутності Він владарює вічно. Його очі звернені на всі народи, тому непокірні нехай не величаються собою. Музична пауза. 
<p>8 Благословляйте, народи, нашого Бога, і проголошуйте хвалу Йому! 
<p>9 Він зберіг нас при житті й не дозволив схибити нашим ногам. 
<p>10 Адже Ти випробував нас, Боже, переплавив нас у вогні, як переплавляється вогнем срібло. 
<p>11 Ти скерував нас у пастку і поклав важкий вантаж на наші плечі. 
<p>12 Ти дозволив людям їздити по наших головах, ми пройшли крізь вогонь і воду, але Ти повернув нам з надлишком. 
<p>13 Увійду до Твого дому зі всепаленнями, виконаю перед Тобою свої обітниці, 
<p>14 які провістили мої губи і виголосили мої уста в моїй недолі. 
<p>15 Принесу Тобі у всепалення найкраще, приємні пахощі жертви від стада овець, пожертвую волів з козлами. Музична пауза. 
<p>16 Прийдіть, послухайте всі, що боїтеся Бога, я розповім, що зробив Він для мене. 
<p>17 Я заволав до Нього своїми устами, прославив Його своїм язиком. 
<p>18 Якби я плекав беззаконня у своєму серці, ГОСПОДЬ мене не почув би. 
<p>19 Але Бог мене вислухав, зважив на голос мого благання. 
<p>20 Благословенний Бог, Який не відкинув моєї молитви, і не відмовив мені у Своєму милосерді. 

<h4>Псалмів 67 
<p>1 
<p>2 Боже, будь милостивий до нас і поблагослови нас; нехай осяє нас обличчя Твоє, Музична пауза. 
<p>3 аби пізнали на землі Твою дорогу; спасіння Твоє між усіма народами! 
<p>4 Нехай прославляють Тебе народи, Боже; нехай прославляють Тебе всі племена! 
<p>5 Нехай радіють і веселяться народи, тому що Ти судиш людей справедливо і владарюєш на землі племенами! Музична пауза. 
<p>6 Нехай прославляють Тебе народи, Боже; нехай прославляють Тебе всі племена! 
<p>7 Земля дала свій урожай. Бог, наш Бог, благословив нас! 
<p>8 Нехай благословляє нас Бог і хай бояться Його всі краї землі! 

<h4>Псалмів 68 
<p>1 
<p>2 Підніметься Бог і розпорошаться Його вороги. Розбіжаться від Його обличчя ненависники Його. 
<p>3 Ти розвієш їх, як розвіюється дим, як плавиться від полум’я вогню віск, так щезнуть нечестиві від Божої присутності. 
<p>4 Праведники ж радітимуть; вони будуть тішитися перед Богом і веселитимуться. 
<p>5 Співайте Богові, прославляйте Його Ім’я. Рівняйте дорогу Тому, Хто йде пустелями. ГОСПОДЬ Його Ім’я, тож веселіться перед Ним! 
<p>6 Він Отець сиріт і Суддя вдів, – Бог у Своїй Святині. 
<p>7 Бог дає самотнім оселю для проживання, виводить в’язнів на волю задоволеними, і лише бунтівників залишає мешкати у вигорілій від сонця землі. 
<p>8 Боже, коли Ти йшов попереду Свого народу, коли Ти провадив пустелею, Музична пауза. 
<p>9 то від присутності Бога тряслася земля і сочились небеса; від присутності Бога, Бога Ізраїлю, затремтів навіть Сінай. 
<p>10 Рясний дощ Ти, Боже, послав Своїй спадщині, а коли вона знемагала, Ти її освіжав. 
<p>11 Твоя отара замешкала там; у Своїй доброті, Боже, ти турбувався про убогих. 
<p>12 ГОСПОДЬ проголосить слово, і велике число провісниць звіщають радісну вістку. 
<p>13 Царі з військами втікають; вони втікають, а ті, що залишаються вдома, ділять здобич. 
<p>14 Перебуваючи серед своїх наділів, ви стали, як голубка, крила якої покриті сріблом, а пір’я її виблискує золотом. 
<p>15 Коли Всемогутній розпорошує царів на землі, вона стає білою, як сніг на Цалмоні. 
<p>16 Гора Божа – гора Башан, Башанська гора вкрита шпилями. 
<p>17 Чому ви, шпилясті гори, заздрісно споглядаєте на гору, яку вподобав Собі Бог для Свого місцеперебування? Адже ГОСПОДЬ оселиться там назавжди. 
<p>18 Колісниць Божих незліченні тисячі тисяч. ГОСПОДЬ серед них – як на Сінаї, так і в Святині. 
<p>19 Ти зійшов на висоту, привів зі Собою полонених, отримав дари від людей, – навіть від тих, котрі спочатку бунтувалися, не бажаючи, щоб ГОСПОДЬ Бог мешкав серед них. 
<p>20 Благословенний ГОСПОДЬ ! Щодня Бог, наш Спаситель, носить наші тягарі. Музична пауза. 
<p>21 Бог є нашим Богом спасіння; в ГОСПОДА Владики також визволення від смерті. 
<p>22 Безперечно, Бог розтрощить голови Своїх ворогів, кудлате тім’я тих, котрі закостеніли у своїх гріхах. 
<p>23 ГОСПОДЬ сказав: Я поверну їх з Башану, підійму з морських глибин, 
<p>24 аби твої ноги стали мокрими від крові твоїх ворогів, а язики твоїх псів отримали свою частку від перемоги. 
<p>25 Видимі стали Твої походи, Боже, – хода мого Бога, Царя в Святині. 
<p>26 Попереду йдуть співаки, а за ними музиканти в оточенні молодих дівчат, які грають на тимпанах. 
<p>27 На зібраннях благословляйте ГОСПОДА Бога, – ви, хто з джерела Ізраїля! 
<p>28 Там на чолі наймолодший Веніямін, за ним князі Юди зі своїми полками, князі Завулона, князі Нефталима. 
<p>29 Твій Бог заповів тобі силу. Зміцни, Боже, те, що вчинив Ти для нас. 
<p>30 Заради Твого Храму в Єрусалимі, царі приноситимуть Тобі дари. 
<p>31 Заборони звірам, що залягли в очереті, – цій череді биків серед людей з характерами телят, щоб підкорилися зі своїми зливками срібла. Розпороши народи, що прагнуть війни. 
<p>32 І прийдуть посли з Єгипту, Ефіопія поспішить простягнути свої руки до Бога! 
<p>33 Царства землі, співайте Богові, прославляйте ГОСПОДА, – Музична пауза. 
<p>34 Того, Хто велично рухається небесами, вічними небесами. Ось загримів Його голос – гучноголосий і сильний. 
<p>35 Визнайте Божу силу! Він величний над Ізраїлем, а Його потуга в хмарах! 
<p>36 Грізний Бог у Своїй Святині. Бог Ізраїлю дає силу і міць народові. Благословенний Бог! 

<h4>Псалмів 69 
<p>1 
<p>2 Спаси мене, Боже, бо води загрожують моєму життю. 
<p>3 Я загруз у глибокому болоті й немає на що опертись ногами. Я потрапив на морську глибочінь, і сильна течія підхоплює мене. 
<p>4 Я втомився, волаючи про допомогу, горло моє пересохло, в моїх очах потемніло в очікуванні допомоги мого Бога. 
<p>5 Тих, котрі без причини ненавидять мене, стало більше, ніж волосин на моїй голові. Вороги, які безпідставно мене переслідують, стали сильними й вимагають повернути те, чого не брав. 
<p>6 Боже, Ти знаєш, яким нерозумним я був; мої помилки не приховані від Тебе. 
<p>7 Нехай же через мене не будуть засоромлені ті, які покладають надію на Тебе, ГОСПОДИ. ГОСПОДИ сил! Нехай з моєї вини не вкриються ганьбою всі, котрі Тебе шукають, Боже Ізраїлів! 
<p>8 Адже заради Тебе я терплю зневагу, і сором покрив моє обличчя. 
<p>9 Чужим я став для моїх братів і стороннім для синів моєї матері, 
<p>10 бо ревність щодо Твого Дому з’їдає мене; на мене впало знущання тих, що Тебе зневажають. 
<p>11 Коли я плакав, упокорюючи постом свою душу, то й цим докоряють мені. 
<p>12 Одягнувши замість одягу веретище, я став для них посміховиськом. 
<p>13 Про мене говорять ті, котрі сидять при брамі, співають про мене п’яниці. 
<p>14 Але я молюся до Тебе, ГОСПОДИ, у сприятливий час. Боже, у великому Твоєму милосерді, у правді Твого спасіння вислухай мене! 
<p>15 Витягни мене з трясовини, щоб я не втопився, визволь мене від тих, що ненавидять мене, від водних глибин! 
<p>16 Нехай не накриють мене водяні хвилі, й не поглине мене глибина; хай не стулить наді мною своєї пащі безодня. 
<p>17 Обізвися до мене, ГОСПОДИ ; задля доброти Твого великого милосердя і багатства Своїх щедрот зглянься наді мною! 
<p>18 Не відверни Свого обличчя від Твого слуги, бо я в скруті. Негайно обізвись до мене! 
<p>19 Наближся до мене і визволи мене; всупереч моїм ворогам, визволь мене! 
<p>20 Адже Ти знаєш мою зневагу, сором мій і мою ганьбу. Перед Тобою всі ті, що завдають мені болю. 
<p>21 Ганьба розбила серце моє, і я знесилився; я сподівався на співчуття, але надаремно; не знайшов я і втішителів. 
<p>22 Дали мені до їжі жовч, а в спразі моїй напоїли мене оцтом. 
<p>23 Нехай їхня пожива стане для них пасткою, а уявна безпечність – тенетами. 
<p>24 Нехай потемніє їм в очах, щоб не бачили, а їхні крижі хай назавжди залишаться зігнутими. 
<p>25 Вилий на них Своє обурення, і нехай їх охопить Твій палаючий гнів. 
<p>26 Нехай їхнє поселення стане порожнім, а в їхніх оселях хай не буде мешканців, 
<p>27 тому що вони переслідують того, кого Ти вразив, і примножують біль тому, кому Ти завдав ран. 
<p>28 Додай провину до їхньої провини, і хай обмине їх Твоя праведність. 
<p>29 Нехай будуть викреслені з Книги життя, хай не будуть вписані разом з праведними. 
<p>30 Я ж убогий і страждаю; нехай спасіння Твоє, Боже, піднесе мене високо. 
<p>31 Тому прославлятиму Ім’я Боже в пісні, зі вдячністю Його величатиму. 
<p>32 І це буде Богові приємніше, ніж теля, або віл з рогами й ратицями. 
<p>33 Побачать це покірні й зрадіють. Та й ви, котрі Бога шукаєте, нехай оживе ваше серце! 
<p>34 Адже ГОСПОДЬ вислуховує нужденних, і не залишить без уваги своїх в’язнів. 
<p>35 Хай величають Його небеса і земля, море і все, що в них рухається! 
<p>36 Бог врятує Сіон і відбудує міста Юди, аби можна було в них жити і ними володіти. 
<p>37 Нащадки Його слуг одержать їх у спадщину; ті, що люблять Його ( Боже ) Ім’я, житимуть там. 

<h4>Псалмів 70 
<p>1 
<p>2 Боже, рятуй мене! ГОСПОДИ, поспіши мені на допомогу! 
<p>3 Нехай осоромляться і сконфузяться всі, що зазіхають на моє життя, нехай обернуться назад і вкриються ганьбою ті, котрі тішаться моїм нещастям. 
<p>4 Нехай побіжать осоромленими всі, що кажуть мені: Так йому й треба! 
<p>5 Але нехай веселяться і радіють у Тобі ті, котрі Тебе шукають! Ті, що прагнуть Твого спасіння, хай постійно говорять: Будь звеличений, Боже! 
<p>6 Я ж бідний та нужденний, – Боже, поспіши до мене! Ти моя допомога, мій Визволитель, ГОСПОДИ, не забарися! 

<h4>Псалмів 71 
<p>1 На Тебе, ГОСПОДИ, покладаюсь, нехай ніколи не буду осоромлений! 
<p>2 У Своїй справедливості врятуй мене і визволи; нахили до мене Своє вухо і спаси мене! 
<p>3 Будь для мене Скелею укриття, фортецею, де я завжди міг би заховатися! Накажи мене врятувати, адже Ти моя Скеля і моя твердиня. 
<p>4 Боже мій, врятуй мене з руки нечестивого, з-під влади беззаконника і гнобителя! 
<p>5 Адже Ти моя надія, ГОСПОДИ ; на ГОСПОДА я покладаюся від моєї юності. 
<p>6 Від самого народження я на Тебе покладався. Вже від утроби моєї матері Ти мій Покровитель, й Тобі постійно приношу мою хвалу. 
<p>7 Хоча для багатьох я, наче чудовисько, однак Ти – мій надійний притулок. 
<p>8 Мої уста сповнені хвалою Тобі; повсякденно я Тебе прославляю. 
<p>9 Не відкинь мене в похилому віці, не залиш мене, коли ослабне моя сила. 
<p>10 Мої вороги лихословлять про мене, ті, що зазіхають на моє життя, змовляються між собою, 
<p>11 говорячи: Бог його залишив! Переслідуйте його, хапайте його, вже нема йому порятунку! 
<p>12 Боже, не віддаляйся від мене; Боже мій, поспіши мені на допомогу! 
<p>13 Нехай будуть осоромлені й щезнуть ті, що зазіхають на моє життя. Нехай покриються ганьбою і соромом всі, котрі прагнуть учинити мені зло. 
<p>14 Я ж постійно буду надіятися і примножувати хвалу Тобі. 
<p>15 Мої уста сповіщатимуть про Твою правду, повсякденно про діла Твого спасіння, бо я не знаю їм числа. 
<p>16 Я прийду в силі ГОСПОДА Владики. Я згадуватиму лише Твою справедливість. 
<p>17 Боже, Ти ще від моєї юності навчав мене, і я досі розповідаю про Твої чудові діла. 
<p>18 Тому й до старості, до сивини похилого віку не залишай мене, Боже, доки не розповім про Твою могутню силу поколінню, – всім, котрі прийдуть, – про Твою потугу, 
<p>19 про Твою праведність, Боже, яка найвища за все. Величні діла Ти вчинив! Боже, хто зрівняється з Тобою? 
<p>20 Хоч Ти дав мені зазнати численних і тяжких нещасть, але Ти мене оживиш і знову підіймеш мене зі земних глибин. 
<p>21 Ти примножиш мою величність і, повернувшись, потішиш мене. 
<p>22 Тому буду прославляти Тебе на музичних інструментах, Твою вірність, мій Боже, буду оспівувати на гуслах. Ти – Святий Ізраїлів! 
<p>23 Мої уста і моя душа, які Ти врятував, радітимуть, коли я співатиму Тобі. 
<p>24 Язик мій щодня звіщатиме Твою праведність, аби ті, що бажали мені лиха, вкрилися соромом і ганьбою. 

<h4>Псалмів 72 
<p>1 Боже, дай Свій суд цареві, й Свою справедливість синові царя, 
<p>2 щоб він судив Твій народ в правді і убогих Твоїх – справедливо. 
<p>3 Нехай принесуть гори мир народові, а пагорби – справедливість. 
<p>4 Він судитиме бідних з народу, помагатиме вбогим і впокорить гнобителя. 
<p>5 Тебе боятимуться, поки існують сонце і місяць – з покоління в покоління. 
<p>6 Він ( цар ) зійде, як дощ на скошену луку, немов злива, що зрошує землю. 
<p>7 За його днів процвітатиме справедливість і тривалий мир, доки існує місяць. 
<p>8 Він буде владарювати від моря й до моря, і від Ріки аж до кінців землі. 
<p>9 Перед ним схиляться на коліна мешканці пустелі, а його вороги лизатимуть порох. 
<p>10 Царі Таршішу й островів принесуть дари, царі Шеви і Сави даватимуть гостинці. 
<p>11 Йому поклоняться всі царі, йому служитимуть усі народи. 
<p>12 Тому що він заступатиметься за знедоленого, що волає, за убогого, якому нема кому допомогти. 
<p>13 Він співчуватиме бідному і нужденному, і рятуватиме душі нужденних. 
<p>14 Він врятує їхнє життя від кривди й насильства, оскільки їхня кров дорога в Його очах. 
<p>15 Нехай же він ( цар ) живе й отримує золото зі Шеви! За нього постійно будуть молитися, прикликаючи щодня на нього благословення. 
<p>16 В краю буде надлишок хліба – аж до шпилів гір. Колосся його врожаїв будуть шуміти, як дерева Лівану, а люди, що житимуть у місті, будуть цвісти як трава на землі. 
<p>17 Нехай запам’ятається його ім’я в віках! Його ім’я процвітатиме, поки сяятиме сонце. В ньому благословляться всі люди. Всі народи його прославлятимуть. 
<p>18 Благословенний ГОСПОДЬ Бог, Бог Ізраїлю – Єдиний, що творить чудеса! 
<p>19 Благословенне Його славне Ім’я навіки! Вся земля нехай наповниться Його славою! Амінь! Амінь! 
<p>20 Закінчилися молитви Давида, сина Єссея. 

<h4>Псалмів 73 
<p>1 Бог насправді добрий до Ізраїлю, – до тих, в кого чисте серце! 
<p>2 А я ледь не спіткнувся, мало не послизнулися мої ноги. 
<p>3 Адже я позаздрив гордовитим, побачивши добробут нечестивих. 
<p>4 Вони не зазнають жодних страждань до самої смерті; їхні тіла здорові. 
<p>5 Серед людей, які важко працюють, їх нема, і злидні звичайних людей їх не торкаються. 
<p>6 Тому гординя стала для них намистом, вони наряджаються в насильство, наче в одежу. 
<p>7 Їхні очі запливли жиром, а серце переповнене примарними мріями. 
<p>8 Глузуючи, вони висловлюються підступно, бундючно, погрожуючи насильством. 
<p>9 Проти неба підносять свої уста, а своїм язиком походжають по землі. 
<p>10 Через те за ними тягнеться і народ мій, щедро черпаючи собі воду 
<p>11 й кажучи: Як дізнається Бог? Хіба це відомо Всевишньому? 
<p>12 Ось такими є нечестивці. Вони самовпевнено нагромаджують багатство на віки. 
<p>13 Тож невже надаремно я зберігав у чистоті своє серце і вмивав у невинності руки свої, 
<p>14 щодня зазнаючи ударів і щоранку – особистих докорів? 
<p>15 Але якби я сказав: Буду говорити, як вони, то став би я зрадником покоління Твоїх дітей. 
<p>16 Я почав розмірковувати, щоб зрозуміти це, але важко це було для мене, 
<p>17 аж поки я не ввійшов у Божу Святиню і не усвідомив, яким буде їхній кінець. 
<p>18 Справді, Ти ставиш їх на слизькому, і прирікаєш їх на руїну. 
<p>19 Як же несподівано приходить їх спустошення! Вони зникають й охоплені жахом, гинуть. 
<p>20 Як після пробудження забувається сновидіння, так, ГОСПОДИ, піднявшись, забудеш їхній образ. 
<p>21 Коли моє серце було сповнене гіркоти, і я відчував гострий біль у моєму нутрі, 
<p>22 я ніби збожеволів, нічого не розуміючи, я був перед Тобою, як тварина… 
<p>23 Тепер я постійно з Тобою. Ти тримаєш мене за праву руку, 
<p>24 провадиш мене Своїми порадами і потім приймеш мене в славу. 
<p>25 Кого, крім Тебе, маю на небесах? І коли я з Тобою, нічого не хочу на землі. 
<p>26 Хоча моє серце і моє тіло занемагають, однак Бог є скелею мого серця й моєю долею повіки. 
<p>27 Адже ті, котрі віддаляються від Тебе, загинуть. Ти повністю знищиш усіх, хто відступить від Тебе. 
<p>28 Моє щастя в тому, щоби бути близьким до Бога. На Тебе, Владико ГОСПОДИ, я покладаю свою надію, аби звіщати про всі діла Твої. 

<h4>Псалмів 74 
<p>1 Боже, для чого Ти назавжди відкинув нас? Чому Ти гніваєшся на овець Твоєї отари? 
<p>2 Згадай Свою громаду, яку Ти придбав з давніх-давен, викупив як плем’я Своєї спадщини, а також гору Сіон, на якій Ти оселився. 
<p>3 Направ Твої стопи до давніх руїн; ворог усе спустошив у Твоїй Святині. 
<p>4 Твої вороги ревіли у Твоїй Святині, вони встановили як ознаку свої прапори. 
<p>5 Виглядало так, начебто в лісовій гущавині вони розмахували сокирами. 
<p>6 Вони розтрощили сокирами і сікачами її різьблену оздобу. 
<p>7 Спалили дощенту Твою Святиню, опоганили до основ місцеперебування Твого Імені. 
<p>8 Про себе вони говорили: Давайте дощенту знищимо їх! І вже спалили в нашому краю всі місця поклоніння Богові. 
<p>9 Жодних наших ознак ми не бачимо; вже нема пророка, і ніхто між нами не знає, як довго так буде. 
<p>10 Доки, Боже, противник буде глумитися? Доки ворог ганьбитиме Твоє Ім’я? 
<p>11 Чому Ти відводиш Свою руку, Свою правицю тримаєш за пазухою? Вийми її! 
<p>12 Боже, Ти здавна мій Цар; Ти звершуєш справи спасіння на землі! 
<p>13 Силою Своєю Ти розділив море, потрощив у водах голови чудовиськ. 
<p>14 Ти розчавив голову Левіятана, віддавши його на поживу мешканцям пустелі. 
<p>15 Ти відкриваєш джерела й потоки, Ти висушуєш могутні ріки. 
<p>16 Твій день і Твоя ніч. Ти створив світила та сонце. 
<p>17 Ти встановив усі межі на землі. Створив літо й зиму. 
<p>18 Пам’ятай про те, що ворог глумиться над ГОСПОДОМ, а нерозумний народ зневажає Твоє Ім’я. 
<p>19 Не віддавай твоєї голубки хижим звірам, не забувай про життя Своїх убогих ніколи. 
<p>20 Згадай про Свій Заповіт! Адже всі темні закутки землі наповнені притонами насильства. 
<p>21 Нехай пригноблений не піде засоромленим. Хай нужденний і вбогий прославить Твоє Ім’я. 
<p>22 Встань, Боже, вступися за Свою справу. Пам’ятай про повсякденну наругу над Тобою від нечестивого. 
<p>23 Не забудь про крики Своїх ворогів, про постійно зростаючі вигуки тих, що повстали проти Тебе. 

<h4>Псалмів 75 
<p>1 
<p>2 Славимо Тебе, Боже, прославляємо Тебе, бо близьке й дороге Твоє Ім’я; оповідаємо про Твої чудеса. 
<p>3 Ти сказав : У визначений Мною час Я звершатиму праведний суд. 
<p>4 Хоча б захиталася земля та всі її мешканці, але її стовпи утвердив Я. Музична пауза. 
<p>5 Я сказав зарозумілим: Не будьте зухвалими! І нечестивим: Не підносьте високо роги! 
<p>6 Не підносьте так високо ваші роги, не говоріть знахабніло, піднявши голову! 
<p>7 Адже не від сходу, і не від заходу, і не з гір пустелі приходить звеличення, 
<p>8 але Бог є суддею: одного понижує, а другого підносить. 
<p>9 Бо в руці ГОСПОДА чаша пінистого, сповна приправленого вина. Він наливає з неї, а всі нечестиві землі навіть його осад виціджують і п’ють. 
<p>10 Я ж сповіщатиму про це повіки, співатиму Богові Якова. 
<p>11 Обламані будуть всі роги нечестивих, а роги праведних піднесуться вгору! 

<h4>Псалмів 76 
<p>1 
<p>2 Бога знають у племені Юди; Ім’я Його величне в Ізраїлі. 
<p>3 Його Намет у Салимі, Його місцеперебування на Сіоні. 
<p>4 Там Він розтрощив полум’яні стріли лука, щит, меч і знаряддя війни. Музична пауза. 
<p>5 Ти перебуваєш у сяйві, потужніший від гір хижацьких. 
<p>6 Позбавлені здобичі, відважні серцем поринули в сон, а в усіх сильних воїнів ослабли руки. 
<p>7 Від Твоєї погрози, Боже Якова, заціпеніли ті, що були на колісницях та конях. 
<p>8 Ти – грізний! Хто встоїть перед Тобою в час Твого гніву? 
<p>9 Ти з неба оголошуєш вирок; земля від жаху замовкає, 
<p>10 коли Бог піднімається для суду, щоб спасти всіх покірних землі. Музична пауза. 
<p>11 Адже навіть гнів людський сприяє Твоїй славі, а рештки гніву Ти приборкуєш. 
<p>12 Складайте в молитві обітниці ГОСПОДЕВІ, Богові вашому, і виконуйте їх. Нехай всі, що навколо Нього, принесуть дари Достойному пошани! 
<p>13 Він приборкує дух володарів; Він грізний для царів землі. 

<h4>Псалмів 77 
<p>1 
<p>2 Я кличу до мого Бога; голосно волаю до Бога, щоб Він мене почув. 
<p>3 У день моєї недолі я шукаю ГОСПОДА ; мої руки простягнуті вночі й не опускаються. Моя душа відмовляється від потішання. 
<p>4 Коли згадую про Бога, починаю зітхати і коли роздумую, підупадає мій дух. Музична пауза. 
<p>5 Ти тримаєш у безсонні повіки моїх очей; я пригнічений і не можу говорити. 
<p>6 Роздумуючи про давні дні, я згадую літа віковічні. 
<p>7 Ночами я пригадую свої пісні, спілкуюся зі своїм серцем, і мій дух шукає відповіді: 
<p>8 Невже ГОСПОДЬ відкидає нас навіки й більше не змилується? 
<p>9 Невже назавжди припинилося Його милосердя, скасована обітниця на всі покоління? 
<p>10 Невже Бог забув про милість і в Своєму гніві стримує Своє милосердя? Музична пауза. 
<p>11 І я кажу: Зміна в правиці Всевишнього завдає мені страждань. 
<p>12 Я пригадую ГОСПОДНІ діяння, бо пам’ятаю Твої давні дивовижні чудеса; 
<p>13 буду роздумувати про всі Твої вчинки і розмірковувати над Твоїм Промислом. 
<p>14 Боже, Твоя дорога свята. Який бог є таким великим, як наш Бог? 
<p>15 Ти є Богом, Котрий звершує чудеса; Ти виявив Свою могутність серед народів. 
<p>16 Ти визволив Своєю рукою Свій народ – синів Якова і Йосифа. Музична пауза. 
<p>17 Тебе, Боже, бачили води; Тебе побачили води – і затремтіли, збурилися безодні. 
<p>18 З хмар полилася вода, почувся громовий голос, Твої стріли пронизували хмари. 
<p>19 Небозвід здригався від гуркоту Твого грому, спалахували Твої блискавки, освітлюючи Всесвіт, земля здригалась і тремтіла... 
<p>20 Твоя дорога проходила крізь море, Твоя стежка – через великі води, Твоїх слідів не видно. 
<p>21 Наче отару овець, Ти провадив народ Свій рукою Мойсея та Аарона. 

<h4>Псалмів 78 
<p>1 Прислухайся, мій народе, до повчання мого, нахили свої вуха до слів із моїх уст. 
<p>2 Я відкриваю свої уста для приповісток, говоритиму про давні загадкові події, – 
<p>3 що ми чули і зрозуміли, що розповіли нам наші батьки. 
<p>4 Не будемо приховувати від наступних поколінь – від їхніх дітей, звіщаючи про славу ГОСПОДНЮ та Його силу, про всі Його дивовижні діла, які Він учинив. 
<p>5 Він дав свідчення для Якова й встановив Закон в Ізраїлі, про який Він заповів нашим батькам, щоби вони оголосили його своїм дітям, 
<p>6 аби наступне покоління, діти, які від них народяться, знали те, що Він заповів нашим батькам і також сповістили своїм дітям, 
<p>7 аби ті покладали свою надію на Бога, не забуваючи Божих діянь, і дотримувалися Його Заповідей. 
<p>8 Щоб вони не стали такими, як їхні батьки – поколінням непокірним і бунтівничим, поколінням з нестійким серцем і невірним Богові духом, 
<p>9 як сини Єфрема. Озброєні луками, вони в день битви втекли. 
<p>10 Вони не дотримались Божого Заповіту, відмовилися ходити в Його Законі, 
<p>11 забули про Його добродійства і всі Його дивовижні чудеса, які Він їм виявив, 
<p>12 Він звершував дивовижні діла перед їхніми батьками в Єгипетському краю, на полі Цоан. 
<p>13 Він розділив море і провів їх, змусивши води стояти стіною. 
<p>14 Під хмарою Він вів їх удень і при сяйві вогню цілу ніч. 
<p>15 Він розколював скелі в пустелі й поїв їх, наче з великих безодень. 
<p>16 Виводив потоки зі скелі й пускав води рікою. 
<p>17 Але вони й далі продовжували грішити проти Нього, чинили опір Всевишньому в пустелі, 
<p>18 свідомо випробовували Бога, вимагаючи бажаної для себе їжі. 
<p>19 Вони зневажали Бога, кажучи: Хіба Бог спроможний приготувати для нас їжу в пустелі? 
<p>20 Це правда, що коли Він ударив об скелю, то хлинула вода й потекла потоками, але чи Він спроможний дати нам хліба, забезпечити Свій народ м’ясом? 
<p>21 Почув це ГОСПОДЬ й обурився; вогонь гніву запалав серед Якова, пронісся над Ізраїлем, 
<p>22 оскільки не повірили Богові, не довірились Його спасінню. 
<p>23 І все ж Він звелів хмарам на висоті, відкрив небесні отвори та 
<p>24 дощем послав їм манну для їжі. Хліб небесний дав їм. 
<p>25 Кожен з них їв ангельський хліб. Він їм послав їжі вдосталь. 
<p>26 Бог підняв на небі східний вітер, силою Своєю порушив південний суховій і 
<p>27 посипав на них м’ясо, мов порох, – пернатих птахів, як морський пісок. 
<p>28 Накидав їх посеред їхнього табору, довкола їхніх наметів. 
<p>29 Вони їли й наситилися; Він задовольнив їхнє бажання. 
<p>30 Та своїх пристрастей вони не позбулися. Ще їжа була в них у роті, 
<p>31 як упав на них Божий гнів і знищив найвидатніших серед них й вразив молодь Ізраїлю. 
<p>32 Незважаючи на це, вони продовжували грішити, не довіряючи Його дивовижним діянням. 
<p>33 Тому Він допустив, аби їхні дні проминали в марноті, а їхні роки – в тривозі. 
<p>34 Коли Він знищував їх, вони Його шукали, – наверталися й ревно горнулися до Бога; 
<p>35 згадували, що Бог – їхня Скеля, що Всевишній Бог є їхнім Викупителем. 
<p>36 Своїми устами вони підлещувалися до Нього, обманювали Його своїм язиком. 
<p>37 Їхнє серце не було щирим, вони не берегли вірності Його Заповіту. 
<p>38 Він же у Своєму милосерді прощав їхні провини, не знищував їх, а часто стримував Свій гнів, не виявляючи Свого повного обурення. 
<p>39 Адже Він пам’ятав, що вони лише тіло й подих вітру, який пролітає і не повертається. 
<p>40 Скільки разів вони повставали проти Нього в пустелі, засмучуючи Його в безлюдному краю! 
<p>41 Постійно спокушували, завдаючи образ Богові, Святому Ізраїлевому. 
<p>42 Не згадували про діла Його рук, про той день, коли Він визволив їх з рук гнобителя, 
<p>43 виявляючи в Єгипті Свої ознаки та Свої чудеса на полі Цоан. 
<p>44 Він перетворив їхні ( єгиптян ) ріки в кров; зі своїх потоків вони не могли пити. 
<p>45 Наслав на них рої мух, які їх кусали, а також жаб, аби спустошували їх. 
<p>46 Він віддав їхній урожай гусені, а плоди їхньої праці – сарані. 
<p>47 Їхні виноградники знищив градом, а їхні смоківниці – памороззю. 
<p>48 Він віддав їхню худобу на пасовиськах під град, а їхні стада – блискавицям. 
<p>49 Зіслав на них полум’я Свого обурення, нещадність в роздратуванні, нашестя ангелів-губителів. 
<p>50 Він дав волю Своєму гніву, не зберіг їх від смерті, а натомість прирік їхнє життя пошестям. 
<p>51 Він убив усіх перворідних у Єгипті, – первістків їхньої сили в наметах Хама. 
<p>52 Свій же народ Він вивів, як овець, і, наче отару, провадив їх пустелею. 
<p>53 Вони рухались у повній безпеці й не мали страху, бо їхніх ворогів поховало море. 
<p>54 Привів їх до Своєї святої землі, – до тієї гори, яку здобула Його правиця. 
<p>55 Прогнав перед ними народи і шляхом жеребкування наділив спадщиною, оселивши в наметах ізраїльські племена. 
<p>56 Вони й надалі спокушували Бога, протидіючи Всевишньому й не дотримуючись Його постанов. 
<p>57 Як і їхні батьки, вони стали відступниками, не зберігали вірності, зраджували як ненатягнутий лук. 
<p>58 Спонукали Його до гніву своїми узвишшями, викликали в Нього ревнощі своїми ідолами. 
<p>59 Побачив це Бог й дуже обурився і цілковито відкинув Ізраїль; 
<p>60 Він покинув Своє місцеперебування в Шіло, – Намет, у якому перебував серед людей. 
<p>61 Він віддав у полон Свою силу ( Ковчег ), і Свою славу – в руки ворога. 
<p>62 Гніваючись на Свою спадщину Він віддав Свій народ під меч. 
<p>63 Вогонь пожирав їхніх юнаків, а їхнім дівчатам не співали весільних пісень. 
<p>64 Їхні священики загинули від меча, а їхні вдови не оплакували своїх покійників. 
<p>65 І ось ГОСПОДЬ, як від сну пробудився, наче воїн-герой, збуджений вином, – 
<p>66 розгромив Своїх ворогів з тилу, завдавши їм вічної ганьби. 
<p>67 Він зневажив наметом Йосифа, не обрав племені Єфрема, 
<p>68 а обрав плем’я Юди – гору Сіон, яку вподобав. 
<p>69 Там збудував Свою Святиню, як найвище місце, як землю, що укріпив навіки. 
<p>70 І вибрав Давида, Свого раба, закликавши його від отари овець. 
<p>71 Він взяв його від овець з ягнятами, щоб пасти Свій народ – нащадків Якова, Ізраїль – Свою спадщину. 
<p>72 І він пас їх у чистоті свого серця, мудро направляючи їх своїми руками. 

<h4>Псалмів 79 
<p>1 Боже, язичники вторглись у Твої володіння, осквернили Твій святий Храм, перетворивши Єрусалим на руїни. 
<p>2 А тіла Твоїх слуг віддали на поживу небесним птахам, останки тіл Твоїх вірних – диким звірам. 
<p>3 Їхня кров проливалась навколо Єрусалима, наче вода, і нікому було їх поховати. 
<p>4 Ми стали ганьбою для наших сусідів, предметом знеславлення та наруги для тих, що навколо нас. 
<p>5 Доки, ГОСПОДИ, Ти будеш гніватись? Невже повіки? Доки палатиме, наче вогонь, Твоя ревність? 
<p>6 Вилий Свій гнів на народи, які Тебе не визнають, на царства, які не прикликають Твого Імені! 
<p>7 Адже вони пожерли Якова й спустошили його місцепроживання. 
<p>8 Не став нам в провину гріхів предків. Нехай якнайшвидше прийде до нас Твоє милосердя, бо ми зовсім ослабли. 
<p>9 Допоможи нам, Боже, Спасителю наш! Задля слави Твого Імені, визволи нас, прости наші гріхи заради Твого Імені. 
<p>10 Чому мають народи говорити: Де їхній Бог? Нехай вже на наших очах відбудеться і стане відомо народам, що Ти відомщаєш за пролиту кров Своїх слуг. 
<p>11 Нехай дійде до Тебе стогін в’язнів! Могутністю Своїх рук звільни приречених на смерть. 
<p>12 Відплати у лоно наших сусідів усемеро за їхню наругу, якою вони Тебе зневажали, ГОСПОДИ. 
<p>13 Ми ж, Твій народ і вівці Твоєї кошари, будемо повіки дякувати Тобі, з покоління в покоління будемо прославляти Тебе. 

<h4>Псалмів 80 
<p>1 
<p>2 Пастирю Ізраїлю, прислухайся! Ти, Котрий провадиш синів Йосифа, мов отару, Котрий возсідаєш на херувимах, з’явися у сяйві ! 
<p>3 Перед Єфремом, Веніяміном і Манассією прояви Свою силу й прийди, щоб спасти нас! 
<p>4 Боже, віднови нас! Нехай засяє світло Твого обличчя – і ми спасемося! 
<p>5 ГОСПОДИ, Боже сил, доки палатимеш гнівом, не зважаючи на молитви Свого народу? 
<p>6 Ти годуєш нас хлібом з плачем і поїш нас надмірно сльозами. 
<p>7 Ти зробив нас предметом суперечок для наших сусідів, наші вороги глузують з нас. 
<p>8 Боже сил, віднови нас! Нехай засяє світло Твого обличчя, – і ми спасемося. 
<p>9 Ти переніс виноградну лозу з Єгипту; прогнав народи, а її посадив. 
<p>10 Ти приготував для неї місце, вона пустила коріння своє і наповнила землю. 
<p>11 Її тінню вкрилися гори, а величні Божі кедри – її галузки. 
<p>12 Вона простягнула свої гілки до моря, а свої пагони – аж до Ріки. 
<p>13 Навіщо Ти зруйнував її огорожу? Адже її обривають усі, хто йде дорогою! 
<p>14 Її нищить дикий кабан, її об’їдають польові звірі. 
<p>15 Боже сил, повернися, глянь з небес і Сам переконайся! Відвідай цей виноградник – 
<p>16 рослину, яку посадила правиця Твоя. Захисти сина, якого Ти зростив для Себе. 
<p>17 Лоза Твоя спалена вогнем і порубана. Від грізного Твого обличчя вона гине! 
<p>18 Нехай же буде Твій захист на тому, хто праворуч від Тебе, на сині людському, якого Ти зростив для Себе. 
<p>19 Тож ми не відступимо від Тебе; оживиш нас, і ми прикликатимемо Твоє Ім’я! 
<p>20 ГОСПОДИ, Боже сил, віднови нас. Нехай засяє обличчя Твоє, – і ми спасемося! 

<h4>Псалмів 81 
<p>1 
<p>2 Радісно співайте Богові, нашій силі, весело вигукуйте Богові Якова! 
<p>3 Заспівайте пісню, заграйте на тимпані ( бубні ), на милозвучному псалтирі з гуслами. 
<p>4 При настанні нового місяця затрубіть у ріг; так само в день нашого свята при повні місяця. 
<p>5 Адже це закон для Ізраїлю, постанова від Бога Якова. 
<p>6 Він ( ГОСПОДЬ ) встановив це як нагадування Йосифові, коли той вийшов з Єгипетського краю. Я ( Ізраїль ) чув незнайому мені мову: 
<p>7 Я зняв тягарі з твоєї спини, звільнив руки твої від кошиків. 
<p>8 У нещасті ти покликав Мене, Я тебе визволив. Я тобі відповідав з-посеред громів, Я тебе випробував при водах Мериви. Музична пауза. 
<p>9 Слухай же, народе Мій, Я попереджаю тебе: О, Ізраїлю, якби ти послухався Мене!? 
<p>10 Нехай не буде в тебе іншого бога! Ти не повинен поклонятися чужому богові! 
<p>11 Адже Я є твій ГОСПОДЬ, твій Бог, Котрий вивів тебе з Єгипетського краю! Відкрий широко свої уста, і Я наповню їх! 
<p>12 Але Мій народ не послухався Мого голосу; Ізраїль не звернув на Мене уваги. 
<p>13 І Я залишив їх через запеклість їхнього серця, щоб вони жили за своїми забаганками. 
<p>14 О, якби Мій народ слухав Мене, якби Ізраїль ходив Моїми дорогами! 
<p>15 Я негайно впокорив би їхніх ворогів, повернув би Мою руку проти тих, що їх пригноблюють. 
<p>16 Ненависники ГОСПОДНІ підлещувалися б до нього ( народу Мого ), а їхній час продовжувався б вічно. 
<p>17 Я годував би їх добірною пшеницею, і медом зі скелі насичував би Я їх! 

<h4>Псалмів 82 
<p>1 Бог піднімається на Божому зібранні; Він чинить суд серед богів. 
<p>2 Доки будете несправедливо судити, зважаючи на особи нечестивих? Музична пауза. 
<p>3 Судіть справедливо бідного і сироту, захищайте права пригніченого і вбогого. 
<p>4 Визволяйте бідного і нужденного, з руки нечестивих виривайте їх. 
<p>5 Вони ( судді ) нічого не знають і не розуміють, блукають у темряві, тому й хитаються всі основи землі. 
<p>6 Я сказав: Ви – боги і всі ви сини Всевишнього. 
<p>7 Проте ви помрете, як усі люди, і впадете, як будь-хто з володарів. 
<p>8 Встань, Боже, суди землю, бо Ти є спадкоємцем усіх народів! 

<h4>Псалмів 83 
<p>1 
<p>2 Боже, не мовчи! Не будь мовчазним і не заспокоюйся, Боже! 
<p>3 Глянь, як Твої вороги метушаться, і ненависники Твої підносять голову. 
<p>4 Вони замислили підступну змову проти Твого народу, змовилися проти тих, котрих Ти охороняєш. 
<p>5 Підемо, – сказали вони, – й винищимо їх з-посеред народів, аби більше не згадувалося ім’я Ізраїля! 
<p>6 Вони одностайно домовилися й об’єдналися проти Тебе в союз: 
<p>7 поселення едомців та ізмаїльців, Моав і гаґрійці, 
<p>8 Ґевал, Аммон і Амалек, Филистія і мешканці Тира. 
<p>9 Ашшур також приєднався до них, підтримавши синів Лота. Музична пауза. 
<p>10 Зроби з ними так, як з Мідіяном і Сісерою, як з Явіном біля потоку Кішон. 
<p>11 Знищені в Ен-Дорі, вони стали перегноєм землі. 
<p>12 Учини з їхніми володарями, як з Оребом, Зеебом, Зебахом і Цалмуном, – усіма їхніми князями, 
<p>13 які говорили: Візьмемо собі у спадщину Божі оселі! 
<p>14 Боже мій, нехай стануть вони порохом у вихорі, солом’яною половою під поривами вітру! 
<p>15 І як вогонь спалює ліс, як полум’я обпалює гори, 
<p>16 так само Ти переслідуй їх Своїм буревієм і Своїм ураганом наведи на них жах. 
<p>17 Покрий їхні обличчя соромом, доки вони не почнуть шукати Твого Імені, ГОСПОДИ ! 
<p>18 Нехай осоромляться і повіки живуть у страху, поки в своїй ганьбі не загинуть. 
<p>19 Нехай знають вони, що Ти єдиний на ім’я ГОСПОДЬ, що Ти є Всевишнім над усією землею. 

<h4>Псалмів 84 
<p>1 
<p>2 Які ж любі Твої оселі, ГОСПОДИ сил! 
<p>3 Моя душа знемагає і тужить за ГОСПОДНІМИ дворами. Моє серце і моє тіло радісно линуть до Живого Бога. 
<p>4 Адже й пташинка знаходить собі куточок, і ластівка – собі гніздечко, де виводить своїх пташенят неподалік Твого вівтаря, ГОСПОДИ сил, мій царю і мій Боже! 
<p>5 Блаженні ті, що живуть у Твоєму Домі: вони завжди складають хвалу Тобі. Музична пауза. 
<p>6 Блаженна людина, сила якої в Тобі, бо в її серці всі дороги до Тебе. 
<p>7 Проходячи долиною Плачу, вони відкривають у ній джерела, а ранній дощ вкриває її благословенням. 
<p>8 Вони все більше й більше зміцнюватимуться в силі, поки з’являться перед Богом на Сіоні. 
<p>9 ГОСПОДИ, Боже сил, почуй мою молитву, зглянься на благання, Боже Якова! Музична пауза. 
<p>10 О Боже, Захиснику наш, зверни погляд і придивися до обличчя Свого помазаника. 
<p>11 Адже один день у Твоїх дворах кращий за тисячі інших днів. Я волію стояти на порозі Дому мого Бога, ніж перебувати в хоромах нечестивих. 
<p>12 Тому що ГОСПОДЬ Бог – сонце і щит. ГОСПОДЬ обдаровує милістю і честю, не позбавляє добробуту тих, котрі живуть бездоганно. 
<p>13 ГОСПОДИ сил, щаслива людина, яка покладається на Тебе! 

<h4>Псалмів 85 
<p>1 
<p>2 ГОСПОДИ, Ти змилосердився над Своїм краєм й повернув з полону Якова. 
<p>3 Ти простив беззаконня Своєму народові, покрив усі їхні гріхи. Музична пауза. 
<p>4 Ти перестав гніватись на нас, відвернув Своє палке обурення. 
<p>5 Обернись до нас, Боже нашого спасіння, й забудь Своє невдоволення нами. 
<p>6 Невже ти вічно будеш гніватися на нас, продовжуючи Своє обурення з покоління в покоління? 
<p>7 Хіба Ти не оживиш нас знову, щоб Твій народ радів у Тобі! 
<p>8 Вияви, ГОСПОДИ, до нас Своє милосердя і подаруй нам Своє спасіння. 
<p>9 Послухаю, що скаже ГОСПОДЬ Бог! Безперечно, Він говоритиме про мир для Свого народу, для вірних Своїх; тільки нехай не повертаються знову до своєї нерозсудливості. 
<p>10 Адже Його спасіння близьке до тих, котрі бояться Його, аби Його слава перебувала в нашому краї. 
<p>11 Милосердя та істина зустрінуться, правда і мир поцілуються. 
<p>12 Праведність зростатиме від землі, а справедливість з неба нахилиться. 
<p>13 Тож ГОСПОДЬ пошле добробут, а наша земля дасть свій врожай. 
<p>14 Правда йтиме перед Ним, визначаючи дорогу Його крокам. 

<h4>Псалмів 86 
<p>1 ГОСПОДИ, нахили Своє вухо і вислухай мене, бо я пригнічений і вбогий. 
<p>2 Збережи моє життя, тому що я вірний Тобі. Спаси, мій Боже, Свого слугу, котрий покладається на Тебе. 
<p>3 Помилуй мене, ГОСПОДИ, бо щодня кличу до Тебе. 
<p>4 Сповни радістю душу раба Свого, бо до Тебе, ГОСПОДИ, підношу я душу свою. 
<p>5 Адже Ти, ГОСПОДИ, добрий і прощаєш; Ти багатомилостивий до всіх, які до Тебе кличуть. 
<p>6 Вислухай, ГОСПОДИ, мою молитву і зверни увагу на голос мого благання. 
<p>7 У день горя свого до Тебе волатиму, бо Ти відізвешся до мене. 
<p>8 Немає серед богів подібного до Тебе, ГОСПОДИ, і немає таких діянь, як Твої. 
<p>9 Усі народи, яких Ти створив, прийдуть і поклоняться перед Тобою, ГОСПОДИ, і прославлятимуть Ім’я Твоє. 
<p>10 Тому що Ти великий і чиниш дивовижне. Ти – єдиний Бог! 
<p>11 Вкажи мені, ГОСПОДИ, дорогу Свою, щоб я ходив у Твоїй правді. Учини моє серце таким, аби воно мало страх перед Твоїм Іменем. 
<p>12 Буду величати Тебе, ГОСПОДИ, Боже мій, від усього свого серця, повіки прославлятиму Твоє Ім’я, 
<p>13 бо велике Твоє милосердя до мене: Ти врятував моє життя від глибин шеолу. 
<p>14 Боже, зухвалі повстали проти мене; натовп жорстоких людей посягає на моє життя. Вони не уявляють Тебе перед собою. 
<p>15 Ти ж, ГОСПОДИ, є співчутливим Богом і милосердним, довготерпеливим, багатомилостивим і праведним! 
<p>16 Повернися до мене і помилуй мене, наділи Твого слугу Своєю силою, спаси сина слугині Своєї. 
<p>17 Дай мені ознаку прихильності Твоєї, аби мої ненависники побачили це й осоромились, адже Ти, ГОСПОДИ, допомагаєш мені й потішаєш мене. 

<h4>Псалмів 87 
<p>1 Його основи на святих горах. 
<p>2 ГОСПОДЬ любить брами Сіону понад усі поселення Якова. 
<p>3 Хвалебні слова говорять про тебе, Боже місто. Музична пауза. 
<p>4 Серед тих, що мене знають, згадаю про Рагав і Вавилон. Також Филистію, Тир з Ефіопією, де кажуть: Такий-то там народився. 
<p>5 Але й про Сіон говоритимуть: І цей і той народилися в ньому! До того ж Сам Всевишній заснував його! 
<p>6 ГОСПОДЬ в літописі народів запише: Такий-то народився там ( на Сіоні ). Музична пауза. 
<p>7 Танцюючи, вони співатимуть: Усі мої джерела в Тобі. 

<h4>Псалмів 88 
<p>1 
<p>2 ГОСПОДИ, Боже мого спасіння! Вдень і вночі я волаю до Тебе. 
<p>3 Нехай дійде до Тебе молитва моя; нахили Своє вухо до мого благання! 
<p>4 Бо моя душа сповнена страждань і моє життя наблизилося до шеолу. 
<p>5 Я зарахований до тих, що сходять у могилу, і став безпорадною людиною; 
<p>6 моє місце серед померлих або вбитих, що лежать у могилах, яких Ти більше не згадуєш, оскільки вони відсічені від Твоєї руки. 
<p>7 Ти мене поклав у дуже глибоку яму, в темряву безодні. 
<p>8 Наді мною тяжить Твій гнів, усі Твої хвилі втручань придавлюють мене. Музична пауза. 
<p>9 Ти віддалив від мене моїх знайомих, які гидують мною; я, наче ув’язнений, не знаходжу виходу. 
<p>10 Мій зір помутнів від страждання. Щодня я кличу до Тебе, ГОСПОДИ, простягаю до Тебе в молитві свої руки. 
<p>11 Але хіба Ти робиш для мертвих чудеса? Хіба мертві встають, щоб Тебе прославляти? 
<p>12 Хіба хтось у могилі розповідатиме про Твоє милосердя, або про Твою вірність – у місці зотління? 
<p>13 Хіба в темряві могили можна дізнатись про Твої дивовижні діяння, або в землі забуття – про Твою справедливість? 
<p>14 Тому, ГОСПОДИ, я до Тебе кличу, зі самого ранку моя молитва лине до Тебе. 
<p>15 Чому, ГОСПОДИ, відкидаєш мене, відвертаючи від мене Своє обличчя? 
<p>16 Я страждаю з дитинства, не раз був близький до смерті; наді мною висить страх Твій, і я в розпачі. 
<p>17 Пронісся наді мною Твій гнів, Твої страхіття руйнують мене. 
<p>18 Щодня вони огортають мене, наче вода, постійно тримаючи мене в облозі. 
<p>19 Ти позбавив мене друзів та знайомих, і мій єдиний довірений – темрява. 

<h4>Псалмів 89 
<p>1 
<p>2 Повіки оспівуватиму ГОСПОДНЄ милосердя, з покоління в покоління своїми устами сповіщатиму про Твою вірність. 
<p>3 Бо я сказав: Навіки триватиме милосердя. Як самі небеса, Ти утвердив вірність Свою. 
<p>4 Тобі було сказано: Я уклав Заповіт зі Своїм обранцем, присягнув Своєму слузі Давидові: 
<p>5 Навіки закріплю твоїх нащадків і підтримуватиму твій престол у всіх поколіннях. Музична пауза. 
<p>6 Небеса прославлятимуть Твої дивовижні діла, ГОСПОДИ, і Твою вірність у зібранні святих. 
<p>7 Бо кого на небі можна зрівняти з ГОСПОДОМ ? Хто серед Божих синів уподібниться до ГОСПОДА ? 
<p>8 Бог викликає трепет на Раді святих, Він великий і грізний понад усіх, котрі оточують Його. 
<p>9 ГОСПОДИ, Боже сил, хто могутніший від Тебе, ГОСПОДИ ? Твоя вірність довкола Тебе. 
<p>10 Ти приборкуєш силу моря; коли здіймаються його хвилі, Ти вгамовуєш їх. 
<p>11 Ти розтрощив смертельно ураженого, Рагаба, і Своєю могутньою рукою розпорошив Своїх ворогів. 
<p>12 Твої небеса, земля теж Твоя. Ти заснував Усесвіт з усім, що наповнює його. 
<p>13 Ти створив північ і південь; Табор і Гермон радісно славлять Твоє Ім’я. 
<p>14 Могутнє рамено Твоє; міцна й переможна Твоя рука; високо піднята Твоя правиця! 
<p>15 Праведність і справедливість є основою Твого престолу; милосердя і вірність йдуть перед Тобою. 
<p>16 ГОСПОДИ, блаженний народ, якому відомий настрій святковий, і який ходить у сяйві Твого обличчя. 
<p>17 Твоїм Іменем вони радітимуть щодня, а Твоя справедливість їх звеличує. 
<p>18 Адже Ти є їхньою славою і силою, по милості Твоїй зростає наша потужність. 
<p>19 Адже ГОСПОДЬ – Захисник наш, і Святий Ізраїлю – наш цар. 
<p>20 Колись давно Ти наголосив у видінні Своїм вірним, говорячи: Я обдарував силою хороброго, Я звеличив обраного з народу. 
<p>21 Я знайшов Давида, Свого слугу, і помазав його Своєю священною оливою. 
<p>22 Його буде тримати Моя рука, зміцнюватиме Моя потуга. 
<p>23 Жодний ворог його не подолає, жоден беззаконник не спричинить йому зла. 
<p>24 Зітру перед ним його ворогів, вражатиму його ненависників. 
<p>25 Моя вірність і Моє милосердя будуть з ним, у Моєму Імені зростатиме його потуга. 
<p>26 Я дам йому владу над морем, і його володіння ріками. 
<p>27 Він кликатиме до Мене: Отче мій, Ти – мій Бог Скеля мого спасіння! 
<p>28 А Я зроблю його первістком, вищим від усіх царів землі. 
<p>29 Повіки зберігатиму для нього Своє милосердя, і Мій Заповіт з ним не буде порушений. 
<p>30 Рід його збережу назавжди, а його престол вічним, як дні неба. 
<p>31 Але, коли його сини відкинуть Мій Закон і не виконуватимуть Моїх Заповідей; 
<p>32 якщо зневажатимуть Мої постанови і не дотримуватимуться Моїх повелінь, 
<p>33 то за їхнє беззаконня використаю палицю, і за їхні гріхи покараю ударами. 
<p>34 Але Свого милосердя не позбавлю його і не порушу Своєї вірності. 
<p>35 Не уневажню Свого Заповіту, і того, що в ньому сказано Мною, Я не зречуся. 
<p>36 Оскільки Я присягнувся Своєю святістю, то хіба можу сказати Давидові неправду? 
<p>37 Його потомство триватиме вічно, його престол – як сонце переді Мною, 
<p>38 наче місяць, встановлений навіки, – вірний свідок на небі! Музична пауза. 
<p>39 Проте, Ти відкинув і знехтував, – Ти розгнівався на Свого помазаника, 
<p>40 Уневажнив Заповіт зі Своїм рабом, втоптав у землю його корону. 
<p>41 Ти зруйнував усі його огорожі, перетворив на руїни всі його фортеці. 
<p>42 Його грабують усі перехожі дорогою, він став посміховиськом для своїх сусідів. 
<p>43 Ти підніс правицю його противника, потішив усіх його ворогів. 
<p>44 Ти відвернув від ворогів вістря його меча і не підтримав його в битві. 
<p>45 Ти позбавив блиску його велич, а його трон Ти повалив на землю. 
<p>46 Ти вкоротив дні його юності, вкрив його соромом. Музична пауза. 
<p>47 Невже Ти, ГОСПОДИ, назавжди відвернувся? Доки палатиме, наче вогонь, Твій гнів? 
<p>48 Згадай, який короткий мій вік. Невже отак на ніщо Ти створив усіх людських дітей? 
<p>49 Хіба є людина, яка жила б і не зустрілася зі смертю, яка врятувала б себе від влади шеолу? Музична пауза. 
<p>50 ГОСПОДИ, де Твоє прадавнє милосердя, яким Ти у Своїй вірності присягався Давидові. 
<p>51 ГОСПОДИ, зглянься на наругу Своїх слуг з боку багатьох народів, яку я ношу у моїм серці, і 
<p>52 якою нас зневажають Твої вороги, ГОСПОДИ ; вони на кожному кроці глузують із Твого помазаника. 
<p>53 Благословенний ГОСПОДЬ навіки! Амінь, амінь! 

<h4>Псалмів 90 
<p>1 ГОСПОДИ, Ти був для нас притулком з покоління в покоління. 
<p>2 Перш ніж постали гори, і Ти поклав початок Землі і Всесвіту, від віку й до віку Ти – Бог. 
<p>3 Ти перетворюєш людину в порох, сказавши: Поверніться, людські діти! 
<p>4 Адже для Тебе тисяча років, як день учорашній, що минув, як нічна сторожа. 
<p>5 Швидко зникають вони ( люди ), наче ранішній сон, що забувається, як трава, 
<p>6 що на світанку зеленіє і розцвітає, а ввечері скошеною засихає. 
<p>7 Так і ми в’янемо від Твого гніву, тривожимося Твоїм обуренням. 
<p>8 Ти поклав перед Собою наші провини; наші таємні гріхи – у світлі Твого обличчя. 
<p>9 Отже, всі наші дні промайнули в Твоєму гніві, наші літа щезають, як подих. 
<p>10 Тривалість нашого життя – сімдесят років; якщо ж вистачить сили, то вісімдесят років; і переважно вони складаються з важкої праці й метушні, оскільки вони швидко минають, і ми відлітаємо... 
<p>11 Хто пізнав силу Твого гніву і відчув страх від Твого обурення? 
<p>12 Навчи нас так рахувати наші дні, аби ми набули мудре серце! 
<p>13 Повернися ж до нас, ГОСПОДИ ! До яких пір? Вияви милосердя до Своїх рабів. 
<p>14 Насити нас уранці Своїм милосердям, аби ми раділи й веселилися в усі наші дні. 
<p>15 Звесели нас замість тих днів, коли Ти нас упокорював, замість років, у які ми терпіли горе. 
<p>16 Нехай Твої діяння стануть зрозумілими Твоїм слугам і величність Твоя – їхнім дітям. 
<p>17 Нехай благодать ГОСПОДА, нашого Бога, буде над нами, і Ти утверди діло наших рук. Зміцни діло наших рук. 

<h4>Псалмів 91 
<p>1 Хто живе під покровом Всевишнього, той перебуватиме у тіні Всемогутнього, 
<p>2 і скаже ГОСПОДЕВІ : Ти мій притулок, моя твердиня, мій Бог, на Якого покладаю надію. 
<p>3 Він убереже тебе від розставленої пастки і від згубної пошесті. 
<p>4 Своїм оперенням Він закриє тебе, тому під Його крилами ти будеш у безпеці. Його істина – твій щит і зброя. 
<p>5 Ти не злякаєшся нічного страхіття, ні стріли, що пролітатиме вдень, 
<p>6 ані чуми, що підкрадається в темряві, ні моровиці, що сіє смерть опівдні. 
<p>7 Хоча б тисячі біля тебе падали, і навіть десятки тисяч праворуч від тебе, однак тебе не зачепить. 
<p>8 Ти лише будеш дивитися своїми очима, споглядаючи відплату нечестивим. 
<p>9 Адже ти сказав : ГОСПОДЬ – мій притулок. Всевишнього зробив ти своєю фортецею. 
<p>10 Тому тебе не спіткає жодне лихо, і нещастя не наблизиться до твого житла. 
<p>11 Тому що Своїм ангелам Він накаже про тебе, аби берегли тебе на всіх твоїх дорогах. 
<p>12 Вони на руках понесуть тебе, щоб ти не спіткнувся об камінь своєю ногою. 
<p>13 Наступиш на лева й змію, топтатимеш молодого левчука й гадюку! 
<p>14 Він Мене полюбив, – каже ГОСПОДЬ, – і Я його врятую. Прославлю його, бо він пізнав Моє Ім’я. 
<p>15 Покличе він до Мене – і Я дам йому відповідь; Я буду з ним у нещасті, визволю і прославлю його. 
<p>16 Я насичу його довгим віком і явлю йому Своє спасіння! 

<h4>Псалмів 92 
<p>1 
<p>2 Як же добре прославляти ГОСПОДА й оспівувати Твоє Ім’я, Всевишній! 
<p>3 Зі самого ранку сповіщати Твоє милосердя і вночі – Твою вірність, 
<p>4 граючи на десятиструнній лютні, псалтирі, та з піснею на гуслах. 
<p>5 Адже Ти, ГОСПОДИ, потішаєш мене Своїми діяннями: я радію, споглядаючи творіння Твоїх рук! 
<p>6 Які величні вчинки Твої, ГОСПОДИ ! Твої задуми – надзвичайно глибокі. 
<p>7 Нерозумна людина цього не знає, недосвідчена не розуміє, 
<p>8 що, хоч нечестиві ростуть, як трава, і ті, що чинять беззаконня, процвітають, але вони приречені бути знищеними навіки. 
<p>9 Ти ж, ГОСПОДИ, звеличений навіки. 
<p>10 Бо ось вороги Твої, ГОСПОДИ, – неодмінно Твої вороги загинуть, і будуть розпорошені усі злочинці, 
<p>11 Ти підносиш мою міць, наче міць буйвола, я намащений свіжою оливою. 
<p>12 Моє око сміливо дивиться на супротивників моїх, лиходіїв, що повстають на мене вислуховують вуха мої. 
<p>13 Праведник процвітатиме, як пальма, підніметься вгору, як кедр на Лівані. 
<p>14 Посаджені в ГОСПОДНЬОМУ Домі – вони процвітають у дворах нашого Бога. 
<p>15 Навіть у пізній старості вони будуть плодовиті, соковиті й свіжі, 
<p>16 аби сповіщати про справедливість ГОСПОДНЮ. Він – моя Скеля, і немає в Ньому жодної неправди. 

<h4>Псалмів 93 
<p>1 ГОСПОДЬ царює. Він зодягнений у велич; ГОСПОДЬ зодягнений і підперезаний всемогутністю. Тому Всесвіт стоїть твердо й не захитається. 
<p>2 Спрадавна утверджений Твій престол, – Ти існуєш споконвіку! 
<p>3 Піднімаються ріки, ГОСПОДИ ; піднімають потоки свій шум, – підняли ріки свої хвилі. 
<p>4 Але сильніший від гуркоту могутніх вод, потужніший від морських бурунів наш ГОСПОДЬ на висотах небесних. 
<p>5 Твої свідоцтва гідні довіри. Твоєму Домові, ГОСПОДИ, належить святість на віки вічні. 

<h4>Псалмів 94 
<p>1 Богом відплати є ГОСПОДЬ ; Боже помсти, з’явися! 
<p>2 Суддя землі, підіймися, відплати гордим за їх учинки. 
<p>3 До яких пір нечестиві, ГОСПОДИ, – до яких пір нечестиві будуть торжествувати? 
<p>4 Доки всі злочинці будуть зухвало говорити, бундючно кричати й вихвалятися? 
<p>5 ГОСПОДИ, вони зневажають Твій народ, пригноблюють Твою спадщину. 
<p>6 Вдову й приходця вбивають, винищують сиріт, 
<p>7 говорячи: ГОСПОДЬ не побачить, – Бог Якова не помітить! 
<p>8 Тож схаменіться, ви, найнерозумніші з людей! Безумці, коли ви наберетесь розуму? 
<p>9 Хіба Той, Хто створив вухо, не почує? Або Той, Хто створив око не побачить? 
<p>10 Хіба Той, Хто виховує народи і дає людям знання, не покарає? 
<p>11 ГОСПОДЬ знає всі наміри людей, що вони марні. 
<p>12 Щаслива людина, яку Ти, ГОСПОДИ, застерігаєш, навчаючи у Своєму Законі, 
<p>13 аби він мав спокій у лиху годину, доки нечестивому не буде викопана яма. 
<p>14 Адже ГОСПОДЬ Свого народу не відкине і не залишить напризволяще тих, хто став Його спадщиною. 
<p>15 Суд знову керуватиметься справедливістю, і всі щирі серцем будуть дотримуватись її. 
<p>16 Хто підтримає мене в боротьбі зі злочинцями? Хто вступиться за мене проти нечестивців? 
<p>17 Якби ГОСПОДЬ мені не допоміг, то ще трохи і моя душа опинилася б у країні мовчання. 
<p>18 Щойно я скажу: Спотикнулася моя нога, як Твоє милосердя, ГОСПОДИ, підтримає мене. 
<p>19 Коли численні турботи налягають на моє серце, Твої розради веселять мою душу. 
<p>20 Хіба може бути в Тебе щось спільного з престолом беззаконня, – з тими, що творять зло прикриваючись законом? 
<p>21 Вони об’єднуються проти праведника і засуджують на смерть невинуватого. 
<p>22 Але ГОСПОДЬ є для мене захистом, мій Бог – Скеля моя і мій притулок. 
<p>23 Він відплатить їм власним же нечестям, – їхнім злом Він погубить їх; ГОСПОДЬ, Бог наш, знищить їх. 

<h4>Псалмів 95 
<p>1 Ходімо й радісно заспіваймо ГОСПОДЕВІ, будемо вигукувати Скелі нашого спасіння! 
<p>2 З’явимось перед Ним з подякою, співаючи Йому пісні. 
<p>3 Адже ГОСПОДЬ – величний Бог, Він великий Цар над усіма богами. 
<p>4 У Його владі земні глибини, Йому належать вершини гір. 
<p>5 Його море – Він його створив; і суходіл – твориво Його рук. 
<p>6 Тож підемо, поклонимося, припадемо, і схилимось на коліна перед ГОСПОДОМ, Який нас створив. 
<p>7 Адже Він є наш Бог, ми Його народ, – частина Його отари, вівці під Його рукою. Сьогодні, коли почуєте Його голос, 
<p>8 не зробіть жорстокими ваших сердець, як біля Мериви, в день випробування (Масси) в пустелі, 
<p>9 де спокушували Мене ваші батьки. Вони випробовували Мене, хоча й бачили Мої діла. 
<p>10 Сорок років Мене засмучувало те покоління, тому Я сказав: Цей народ блудить серцем! Вони не пізнали Моїх доріг. 
<p>11 Тому Я поклявся у Своєму гніві, що вони не ввійдуть до Мого відпочинку! 

<h4>Псалмів 96 
<p>1 Заспівайте ГОСПОДЕВІ нову пісню! Співай ГОСПОДЕВІ, вся земле! 
<p>2 Співайте ГОСПОДЕВІ, прославляйте Його Ім’я, щодня сповіщайте про Його спасіння. 
<p>3 Звіщайте між народами про Його славу, серед усіх племен про дивовижні Його діла. 
<p>4 Бо ГОСПОДЬ великий і гідний найвищої пошани. Він грізний понад усіх богів. 
<p>5 Адже всі боги народів – це ідоли, а ГОСПОДЬ небеса створив. 
<p>6 Перед Ним слава і величність, а в Його Святині сила і краса. 
<p>7 Віддайте ГОСПОДУ, роди народів, віддайте ГОСПОДУ славу та могутність, 
<p>8 віддайте ГОСПОДУ славу Його Імені. Принесіть дар і заходьте у Його двори. 
<p>9 Поклоніться ГОСПОДУ у величі святості. Нехай затремтить перед Ним уся земля. 
<p>10 Сповістіть між народами: ГОСПОДЬ царює! Тому світ стоїть твердо й не захитається. Він ( Бог ) справедливо судитиме народи! 
<p>11 Нехай радіє небо й веселиться земля! Нехай вирує море і все, що наповнює його. 
<p>12 Нехай торжествує поле і все, що на ньому! Нехай веселяться перед ГОСПОДОМ усі дерева в лісі, 
<p>13 бо Він гряде, – бо Він йде судити землю! Він судитиме Всесвіт справедливо, і народи – за Своєю вірністю. 

<h4>Псалмів 97 
<p>1 ГОСПОДЬ царює! Нехай веселиться земля і радіють численні острови! 
<p>2 Хмара й морок навколо Нього, праведність і справедливість – основа Його престолу. 
<p>3 Перед Ним йде вогонь, який пожирає навколо Його ворогів. 
<p>4 Його блискавки освітлюють Всесвіт, – земля це бачить і здригається. 
<p>5 Гори, наче віск, тануть від присутності ГОСПОДА, – від обличчя ГОСПОДА всієї землі. 
<p>6 Небеса сповіщають Його справедливість, і всі народи спостерігають Його славу. 
<p>7 Нехай покриє ганьба всіх, що кланяються божкам, що вихваляються своїми ідолами. Поклоніться Йому, всі боги ! 
<p>8 Чує це Сіон і сповняється радістю, торжествують щодо Твоїх присудів, ГОСПОДИ, юдейські дочки. 
<p>9 Адже Ти, ГОСПОДИ, Всевишній над усією землею. Ти надзвичайно піднесений над усіма богами. 
<p>10 Ви, що любите ГОСПОДА, ненавидьте зло. Він береже життя Своїх праведних і визволить їх з рук нечестивих. 
<p>11 Світло сяє над праведником, радість – над правдивим серцем. 
<p>12 Радійте, праведні, в ГОСПОДІ, прославляйте Його святе ім’я! 

<h4>Псалмів 98 
<p>1 Заспівайте ГОСПОДЕВІ нову пісню, бо Він учинив чудеса. Його правиця і Його святе рамено дали Йому перемогу. 
<p>2 ГОСПОДЬ явив Своє спасіння, перед очима народів засвідчив Свою справедливість. 
<p>3 Він пам’ятає Свою милість і Свою вірність домові Ізраїля. Всі кінці землі побачили спасіння нашого Бога. 
<p>4 Веселись перед ГОСПОДОМ уся земле, радісно вигукуйте, співайте і грайте! 
<p>5 Заграйте ГОСПОДЕВІ на гуслах, мелодійно співайте в супроводі гуслів. 
<p>6 Під звуки сурми й голосного рога радісно вигукуйте перед Царем ГОСПОДОМ ! 
<p>7 Нехай заграє море і все, що наповняє його, Всесвіт і всі його мешканці! 
<p>8 Нехай плескають у долоні ріки, а з ними радісно веселяться гори 
<p>9 перед ГОСПОДОМ, Який іде судити світ! Він судитиме світ по справедливості, і народи – неупереджено. 

<h4>Псалмів 99 
<p>1 ГОСПОДЬ царює. Нехай тремтять народи! Його престол над херувимами – нехай здригнеться земля! 
<p>2 Величний ГОСПОДЬ на Сіоні; Він піднесений над усіма народами. 
<p>3 Хай славлять Твоє велике Ім’я, адже Воно грізне й святе! 
<p>4 Сильний Цар, Який любить справедливість. Ти встановив правосуддя, і в Якові виявляєш суд і справедливість. 
<p>5 Звеличуйте ГОСПОДА, Бога нашого, і поклоняйтесь біля підніжжя Його стіп! Святий Він! 
<p>6 Мойсей і Аарон серед Його священиків, Самуїл серед прикликаючих Його Ім’я. Вони волали до ГОСПОДА, і Він їм відповідав. 
<p>7 Промовляв до них з хмарного стовпа. Вони дотримувалися Його наказів і Заповідей, які Він їм дав. 
<p>8 ГОСПОДИ, Боже наш, Ти відповідав їм. Боже, Ти був для них Богом прощаючим, хоча й карав за їхні провини. 
<p>9 Звеличуйте ГОСПОДА, Бога нашого, поклоняйтеся на Його святій горі, бо ГОСПОДЬ, наш Бог – святий! 

<h4>Псалмів 100 
<p>1 Голосно вітай ГОСПОДА, вся земле! 
<p>2 Служіте ГОСПОДУ з радістю, з’являйтесь перед Ним веселими. 
<p>3 Знайте, що ГОСПОДЬ є Богом; Він створив нас, і ми Йому належимо! Ми – Його народ і вівці Його пасовиська. 
<p>4 Входьте в Його брами з подякою, в Його двори – з піснею хвали! Прославляйте Його, благословляйте Ім’я Його! 
<p>5 Адже ГОСПОДЬ добрий, Його милосердя вічне, і вірність Його – з покоління в покоління! 

<h4>Псалмів 101 
<p>1 ГОСПОДИ, я буду оспівувати Твоє милосердя і Твою справедливість. Співатиму псалми Тобі. 
<p>2 Вважатиму за непорочною дорогою, аби Ти прийшов до мене. У чистоті серця ходитиму в своєму домі. 
<p>3 Не положу перед своїми очима жодної негідної речі. Я зненавидів злочинні вчинки і вони до мене не пристануть. 
<p>4 Нещире серце нехай стане мені чужим, лихого я не хочу знати. 
<p>5 Хто потайки поширює плітки щодо свого ближнього, того я знищу. Пихатого ока й зарозумілого серця я не стерплю. 
<p>6 Мої очі спрямовані на вірних краю, щоб мешкали зі мною. Хто ходить бездоганною дорогою, той буде мені служити. 
<p>7 Не житиме у моєму домі підступна людина. Жоден неправдомовець не встоїть переді мною. 
<p>8 Кожного ранку я буду знищувати нечестивих краю, аби вигубити з ГОСПОДНЬОГО міста всіх, котрі чинять злочин. 

<h4>Псалмів 102 
<p>1 
<p>2 ГОСПОДИ, вислухай мою молитву, нехай мій зойк дійде до Тебе! 
<p>3 Не відвертай від мене Свого обличчя в день моєї скрути. Нахили до мене Своє вухо, коли я волаю до Тебе, і дай негайно мені відповідь. 
<p>4 Адже мої дні зникають, як дим; мої кості тліють, як жар вогнища. 
<p>5 Моє серце висохло наче скошена трава, так що я забуваю їсти свій хліб. 
<p>6 Від голосного мого стогнання моє тіло прилипло до моїх кісток. 
<p>7 Я уподібнився до пелікана в пустелі, я став, як та сова серед руїн. 
<p>8 Я не сплю й стогну, наче самотній птах на даху. 
<p>9 Упродовж цілого дня наді мною глузують мої вороги; ті, що знущаються з мене, стали проклинати моїм іменем. 
<p>10 Наче хліб, я їв попіл, а свій напій я змішую зі сльозами 
<p>11 через Твій гнів і обурення, оскільки, піднявши мене, Ти штовхнув додолу. 
<p>12 Мої дні, як зникаюча тінь, і я в’яну, як трава. 
<p>13 Але Ти, ГОСПОДИ, пробуваєш вічно, і пам’ять про Тебе з покоління в покоління. 
<p>14 Ти повстанеш і змилуєшся над Сіоном, бо пора його помилувати, оскільки надійшов слушний час. 
<p>15 Адже Твої слуги полюбили його каміння, їм дорогий навіть його порох. 
<p>16 Народи боятимуться ГОСПОДНЬОГО Імені, а всі царі землі – Твоєї слави. 
<p>17 Коли ГОСПОДЬ відбудує Сіон, Він з’явиться у Своїй славі. 
<p>18 Він почує молитви знедолених і не знехтує їхнім благанням. 
<p>19 Нехай це запишуть для майбутніх поколінь, аби народ, який утвориться, прославляв ГОСПОДА. 
<p>20 Адже Він дивиться з висоти Своєї Святині, ГОСПОДЬ споглядає з небес на землю, 
<p>21 аби чути стогнання в’язнів й визволити синів, приречених на смерть, 
<p>22 щоб сповіщати на Сіоні ГОСПОДНЄ Ім’я і славити Його в Єрусалимі, 
<p>23 коли народи й царства зберуться для служіння ГОСПОДУ. 
<p>24 Він виснажив по дорозі мою силу, а мої дні скоротив. 
<p>25 Тому я кажу: Боже мій, не забирай мене в половині мого віку, адже Твої літа тривають з покоління в покоління. 
<p>26 Ти на початку заснував землю, і небеса є ділом Твоїх рук. 
<p>27 Вони загинуть, а Ти залишишся. Усі вони, мов одяг, постаріють. Ти їх заміниш, наче одяг, і вони проминуть. 
<p>28 Але Ти – Той Самий, і літам Твоїм кінця немає. 
<p>29 Діти Твоїх слуг також житимуть, і їхнє потомство постійно буде перед Тобою. 

<h4>Псалмів 103 
<p>1 Благослови, душе моя, ГОСПОДА і все моє єство, – святе Ім’я Його! 
<p>2 Благослови, душе моя, ГОСПОДА і не забувай усіх Його благодіянь. 
<p>3 Він прощає всі провини твої, зціляє всі твої хвороби. 
<p>4 Він рятує твоє життя від могили, коронує тебе милосердям і щедротами. 
<p>5 Він обдаровує добром твоє життя, так що відновлюється, як у орла, молодість твоя. 
<p>6 ГОСПОДЬ здійснює правосуддя на суді щодо всіх скривджених. 
<p>7 Він відкрив Мойсеєві наміри Свої, явив синам Ізраїлевим діла Свої. 
<p>8 Співчутливий і милостивий ГОСПОДЬ, довготерпеливий і сповнений доброти. 
<p>9 Не завжди Він звинувачує нас і не вічно Він гнівається. 
<p>10 Він не чинить нам відповідно наших гріхів, не відплачує нам за нашими провинами. 
<p>11 Бо як високо над землею небо, настільки велика Його милість до тих, котрі бояться Його. 
<p>12 Як далеко є схід від заходу, так віддалив Він від нас наші беззаконня. 
<p>13 Як батько любить дітей, так ГОСПОДЬ виявляє милість до тих, котрі Його бояться. 
<p>14 Адже Він знає, з чого ми створені, пам’ятає, що ми – порох! 
<p>15 Дні людини, як у трави; вона квітує, як польова квітка, 
<p>16 але пронесеться над нею вітер, і її не стане; навіть місця її вже не видно. 
<p>17 ГОСПОДНЄ ж милосердя незмінне від віку й до віку до тих, котрі бояться Його, і справедливість Його – до нащадків їхніх дітей, 
<p>18 котрі дотримуються Його Заповіту й пам’ятають про Його Заповіді, виконуючи їх. 
<p>19 ГОСПОДЬ встановив Свій престол на небі, і Його влада простягається над усім. 
<p>20 Благословіте ГОСПОДА всі ангели Його, – ви могутні силою, котрі виконуєте слово Його, підкоряючись Його велінням! 
<p>21 Благословіть ГОСПОДА всі сили Його, які служать Йому і виконують Його волю! 
<p>22 Благослови ГОСПОДА все творіння Його, на кожному місці Його владарювання! Благослови, душе моя, ГОСПОДА ! 

<h4>Псалмів 104 
<p>1 Благослови, душе моя, ГОСПОДА ! ГОСПОДИ, Боже мій, Ти надзвичайно величний! Ти зодягнутий у славу і красу. 
<p>2 Ти облачаєшся в світло, як в одежу, і напинаєш небо, наче намет; 
<p>3 на водах будуєш Свої горішні світлиці, хмари робиш Своєю колісницею, ходиш на крилах вітру. 
<p>4 Ти робиш вітри Своїми вісниками, а вогонь і полум’я – Своїми слугами. 
<p>5 Ти закріпив землю на її підвалинах – вона навіки вічні не захитається. 
<p>6 Безоднею, наче плащем, Ти її вкрив. Навіть гори води покривають. 
<p>7 Ти лише пригрозиш, і вони біжать, – від гуркоту Твого грому втікають. 
<p>8 Вони (води) підіймаються в гори й опускаються в долини – на місця, які Ти для них визначив. 
<p>9 Ти встановив границі, яких вони не можуть переступити, щоб повернутися і знову покрити землю. 
<p>10 Ти джерела спрямовуєш у потоки, які ріками протікають між пагорбами у долини. 
<p>11 Вони напувають усіх польових звірів у долинах, – дикі осли тамують свою спрагу. 
<p>12 На їх берегах гніздяться небесні птахи, подаючи з-поміж листя свої голоси. 
<p>13 Ти зі Своїх горішніх світлиць напуваєш гори; плодами Твоїх діл насичується земля. 
<p>14 Ти вирощуєш траву для худоби й зелень на вжиток людини, та щоб земля давала свої плоди: 
<p>15 вино, що веселить серце людини, олію, від якої сяє обличчя, а також хліб, що дає силу людині. 
<p>16 Насичуються вологою дерева ГОСПОДНІ – ліванські кедри, що Ти насадив. 
<p>17 На них пташки роблять свої гнізда; лелека влаштовує своє гніздо на кипарисах. 
<p>18 Високі гори – притулок для диких кіз, скелі – сховище для борсуків. 
<p>19 Ти створив місяць, щоб визначати пори, сонце знає час свого заходу. 
<p>20 Ти наводиш темряву і настає ніч, коли виходять усі лісові звірі. 
<p>21 Молоді леви ричать у пошуках здобичі, просячи у Бога для себе поживи. 
<p>22 Але сходить сонце, й вони повертаються і лягають у свої лігвища. 
<p>23 Людина ж виходить, береться за своє діло – працює аж до вечора. 
<p>24 Як же багато Твоїх діл, ГОСПОДИ ! Ти все так мудро вчинив – земля сповнена Твоїм творінням. 
<p>25 На ній велике й безкрає море, в якому аж кишить усякої тварі – великої й малої. 
<p>26 Пливуть кораблі і левіафан, якого Ти створив, щоб йому в морі забавлятися. 
<p>27 Всі від Тебе чекають, що Ти даси їм їжу у відповідний час. 
<p>28 Даєш їм – вони її підбирають; відкриваєш руку Свою, – всі насичуються добром. 
<p>29 Коли ж відвертаєш Своє обличчя, їх охоплює страх. Віднімаєш їхнє дихання, вони помирають і перетворюються в порох. 
<p>30 Пошлеш Своє дихання, вони будуть створені й Ти оновиш поверхню землі. 
<p>31 Нехай же Господня слава перебуває навіки, хай ГОСПОДЬ радіє ділами Своїми! 
<p>32 Від одного Твого погляду земля тремтить, а доторкнешся до гір, і вони почнуть диміти. 
<p>33 Тож співатиму ГОСПОДЕВІ протягом усього свого життя, прославлятиму мого Бога, доки живу. 
<p>34 Нехай будуть приємними Йому і мої роздуми; я радітиму в ГОСПОДІ. 
<p>35 Нехай щезнуть нечестиві зі землі, хай не стане на ній беззаконників. Благослови, душе моя, ГОСПОДА ! Алілуя. 

<h4>Псалмів 105 
<p>1 Прославляйте ГОСПОДА, закликайте Його Ім’я, сповіщайте між народами про Його діла. 
<p>2 Співайте Йому, грайте Йому, говоріть про всі Його дивовижні діяння. 
<p>3 Пишайтеся Його святим Іменем; нехай радіють серця тих, котрі шукають ГОСПОДА. 
<p>4 Шукайте ГОСПОДА і силу Його, завжди шукайте Його обличчя. 
<p>5 Пам’ятайте про Його дивовижні діла, які Він учинив, Його ознаки і присуди Його уст. 
<p>6 Його слуги – нащадки Авраама, діти Якова – Його обранці! 
<p>7 Він – ГОСПОДЬ, наш Бог, для всієї землі Його закони. 
<p>8 Він вічно пам’ятає Свій заповіт, – слово, яке Він заповів тисячі поколінь, – 
<p>9 Заповіт, який уклав з Авраамом, і Свою клятву, яку дав Ісаакові. 
<p>10 Він підтвердив його для Якова як Закон, – як вічний Заповіт для Ізраїля, 
<p>11 кажучи: Тобі дам Ханаанську землю, як визначену для вас спадщину. 
<p>12 Тоді вони були невеличкою горсткою людей, – захожими були вони в тій землі і нечисленними. 
<p>13 Вони мандрували від народу до народу, від одного царства до іншої народності. 
<p>14 Він не дозволяв жодній людині їх скривдити і за них картав навіть царів, говорячи : 
<p>15 Не торкайтесь Моїх помазаників і не робіть зла Моїм пророкам! 
<p>16 Він навів на країну голод, позбавивши їх усіх запасів хліба. 
<p>17 А попереду них послав людину – Йосифа, проданого в рабство. 
<p>18 У кайдани закували його ноги, залізне кільце наділи на шию. 
<p>19 Доки не збулося Його провіщення, – слово ГОСПОДНЄ випробовувало його вірність. 
<p>20 Цар послав, щоб зняти з нього кайдани, володар народів звільнив його. 
<p>21 Він зробив його ГОСПОДА рем над своїм домом, управителем усього свого володіння, 
<p>22 щоб напучував його князів за власним розсудом і навчав царських вельмож мудрості. 
<p>23 Прибув у той час у Єгипет Ізраїль, – Яків став приходцем у краю Хама. 
<p>24 ГОСПОДЬ дуже розмножив Свій народ, зробивши його сильнішим від його ворогів, 
<p>25 в серцях яких Він викликав ненависть до Свого народу, так що ті поводилися підступно щодо Його слуг. 
<p>26 Тоді Він послав Свого слугу Мойсея, а також Аарона – обранця Свого, 
<p>27 аби вони явили там, в краю Хама, великі ознаки й чудеса. 
<p>28 Наслав темряву, і стемніло, проте вони не зважали на Його слова. 
<p>29 Він перетворив їхні води в кров і вигубив їхню рибу. 
<p>30 Їхня земля закишіла жабами – з’явились навіть у царських покоях. 
<p>31 Він сказав – і налетіли рої мух, – комарі вкрили всі їхні околиці. 
<p>32 Замість дощу Він послав на них град, нищівний вогонь на їхню землю. 
<p>33 Погубив їхні виноградники та їхні смоківниці, понищив у їхній землі дерева. 
<p>34 Він звелів, і найшла сарана, а також безліч гусені. 
<p>35 Вони пожерли всю траву в їхній землі, з’їли їхній врожай. 
<p>36 Він вигубив усіх первістків у їхньому краї, – всі первоплоди їхньої чоловічої сили. 
<p>37 А їх ( ізраїльтян ) вивів зі золотом та сріблом; серед їхніх племен не було жодного недужого. 
<p>38 Єгипет радів з приводу їхнього відходу, оскільки ним оволодів страх перед Ізраїлем. 
<p>39 Він ( ГОСПОДЬ ) розпростер над ними хмару, як пелену, і вогонь – для освітлення вночі. 
<p>40 Вони просили і наслав перепелиць; Він наситив їх небесним хлібом. 
<p>41 Він розколов скелю і ринули води, потекли потоки безводною землею. 
<p>42 Адже Він дотримувався Свого незмінного слова, даного Своєму слузі Авраамові, 
<p>43 тому виводив Свій народ у радості, обранців Своїх – з веселощами. 
<p>44 Він дав їм землі народів, – вони успадкували плоди праці чужоземців, 
<p>45 аби вони виконували Його Заповіді, дотримуючись Його законів. Алілуя. 

<h4>Псалмів 106 
<p>1 Алілуя! Прославляйте ГОСПОДА, бо Він добрий, і Його милосердя навіки! 
<p>2 Хто здатний описати величні ГОСПОДНІ діла, хто може сповістити про всю Його славу? 
<p>3 Щасливі ті, котрі дотримуються правосуддя і завжди чинять справедливо! 
<p>4 Згадай і про мене, ГОСПОДИ, у доброзичливості до Свого народу, відвідай мене спасінням Своїм, 
<p>5 аби я міг бачити добробут Твоїх обранців, радів щастям Твого народу, хвалився Твоєю спадщиною. 
<p>6 Ми згрішили, як і наші батьки, творили беззаконня, діяли несправедливо. 
<p>7 Наші батьки не звертали уваги на Твої чудеса в Єгипті, не пам’ятали численних виявів Твого милосердя і бунтувались біля моря, – біля моря Червоного. 
<p>8 Але Він їх рятував задля Свого Імені, виявляючи Свою всемогутність. 
<p>9 Він звелів Червоному морю – і воно висохло; перевів їх по дну безодні, наче через пустелю. 
<p>10 Спас їх від рук ненависників, врятував їх з рук ворога. 
<p>11 Води покрили їхніх гнобителів – жодного з них не залишилося. 
<p>12 Лише тоді повірили Його словам і заспівали Йому пісню слави. 
<p>13 Проте дуже швидко забули Його діяння і не дотримувались Його настанов. 
<p>14 Вони дали волю своїй жадібності в пустелі, випробовували Бога в безлюдних місцях. 
<p>15 Він задовольнив їхнє пожадання, але наслав на них виснажливу хворобу. 
<p>16 Коли ж у таборі вони запалали заздрістю проти Мойсея та Аарона, ГОСПОДНЬОГО святого, 
<p>17 то розступилася земля й поглинула Датана; вона зімкнулась над зборищем Авірона. 
<p>18 У їхньому натовпі спалахнув вогонь, і в полум’ї нечестиві загинули. 
<p>19 Вони зробили тельця під Хоривом, стали поклонятися литому ідолові. 
<p>20 Проміняли свою Славу на подобу теляти, що їсть траву. 
<p>21 Забули Бога, свого Спасителя, Котрий велике вчинив у Єгипті, – 
<p>22 дивовижне в країні Хама, страшні речі над Червоним морем. 
<p>23 Вже сказав був про те, що їх знищить... якби не Його обранець, Мойсей, який став перед Ним у проломі, аби відвернути Його гнів і щоб Він їх не знищив. 
<p>24 Та недооцінили вони бажаний край, не повірили Його слову. 
<p>25 Нарікали в своїх наметах, не прислухались до ГОСПОДНЬОГО голосу. 
<p>26 Тоді Він підняв на них Свою руку, щоб уразити їх у пустелі, – 
<p>27 розкидати їхніх нащадків серед народів, розпорошити їх по країнах. 
<p>28 Вони пристали до Баал-Пеора та їли жертви, принесені для неживих. 
<p>29 Викликали своїми вчинками Божий гнів, через що серед них почала ширитися смертельна пошесть. 
<p>30 Тоді піднявся Фінеес, учинив суд, і покарання пошестю зупинилось. 
<p>31 Йому це було зараховано в праведність з покоління в покоління, навіки. 
<p>32 Вони прогнівили Бога біля вод Меріви. Тут через них постраждав і Мойсей, 
<p>33 оскільки так засмутили його духа, що вирвалось з його уст необачне слово. 
<p>34 Вони не знищили народів, про яких говорив їм ГОСПОДЬ, 
<p>35 а змішалися з язичниками, перейнявши їхні звичаї. 
<p>36 Вони служили їхнім ідолам, які стали для них пасткою. 
<p>37 Вони приносили в жертву демонам своїх синів і своїх дочок, 
<p>38 проливаючи невинну кров, – кров власних синів і дочок, яких приносили в жертву божищам Ханаану. Таким чином земля була осквернена кров’ю. 
<p>39 Вони опоганилися своїми вчинками, загрузли в своєму блудстві. 
<p>40 Тому запалав ГОСПОДНІ Й гнів на Його народ, – Він відчув огиду до Свого спадку, 
<p>41 і передав їх у руки інших народів. Над ними запанували ті, котрі їх ненавиділи. 
<p>42 Їхні вороги гнобили їх, впокорюючи під свою руку. 
<p>43 Багато разів Він визволяв їх, однак вони й далі виявляли впертість у своїх намірах, а тому зазнавали приниження через свої беззаконня. 
<p>44 Дивлячись на їхні страждання і слухаючи їхнє волання, Він співчував їм. 
<p>45 Він пам’ятав про Свій Заповіт і змилосерджувався через Свою безмежну любов. 
<p>46 Він викликав співчуття в усіх тих, котрі їх тримали в полоні. 
<p>47 Спаси нас, ГОСПОДИ, Боже наш, і збери нас з-поміж народів, щоб ми могли прославляти Твоє святе Ім’я, хвалитися, що можемо славити Тебе. 
<p>48 Благословенний ГОСПОДЬ, Бог Ізраїлів, від віку й до віку! І весь народ нехай скаже: Амінь! Алілуя! 

<h4>Псалмів 107 
<p>1 Прославляйте ГОСПОДА, тому що Він добрий, і Його милість триває вічно! 
<p>2 Хай так кажуть викуплені ГОСПОДОМ, котрих Він визволив з рук ворога 
<p>3 й зібрав із різних країн: зі сходу і заходу, з півночі і півдня. 
<p>4 Вони блукали пустелею безлюдними дорогами, не знаходячи міста, в якому могли б оселитись. 
<p>5 Переносили спрагу і голод, умліваючи душами своїми. 
<p>6 У своїй недолі заволали до ГОСПОДА, і Він визволив їх від страждань, 
<p>7 попровадивши їх прямою дорогою, аби дійти до міста, де мали проживати. 
<p>8 Тож нехай прославляють ГОСПОДА за Його милосердя і за Його дивовижні діла для людських дітей! 
<p>9 Адже Він напоїв спрагнену душу і зголоднілого обдарував добром – 
<p>10 всіх тих, котрі перебували в темряві і в тіні смерті, були сковані стражданням і залізом, 
<p>11 оскільки вони чинили опір Божим словам, нехтуючи порадами Всевишнього. 
<p>12 Тому Він упокорював їхнє серце працею; вони падали, та не було кому їм допомогти. 
<p>13 У своєму горі вони заволали до ГОСПОДА, і Він їх звільнив від їхніх скорбот, 
<p>14 вивів їх з темряви і тіні смерті, розбив їхні кайдани. 
<p>15 Тому нехай прославляють ГОСПОДА за Його милосердя і чудеса Його для людських дітей! 
<p>16 Адже це Він розбив мідні брами і розламав залізні засуви! 
<p>17 Нерозумні страждали через свої гріховні дороги, терпіли через свої провини. 
<p>18 Будь-яка їжа була огидною для їхньої душі, й вони наближалися до смертельної брами. 
<p>19 Але заволали вони до ГОСПОДА у своїй недолі, і Він визволив їх від їхніх страждань. – 
<p>20 Він послав Своє слово, щоб оздоровити їх, визволити їх від їхньої могили. 
<p>21 Тож нехай прославляють ГОСПОДА за Його милосердя і дивовижні діла для людських дітей! 
<p>22 Нехай принесуть жертви подяки, хай розповідають про Його діяння з радістю! 
<p>23 Ті, котрі плавають на кораблях у морі, що торгують на великих водних шляхах, 
<p>24 бачать ГОСПОДНІ діла і Його чудеса в морських глибинах! 
<p>25 Він накаже і здіймається буря, що підіймає вгору величезні хвилі. 
<p>26 Вони ( люди на кораблі ) підносяться до неба й опускаються у безодню; їхня душа буває у відчаї від небезпеки. 
<p>27 Вони хитаються й заточуються, наче п’яні, а вся їхня мудрість нічого не варта. 
<p>28 Тоді у своїй біді волають до ГОСПОДА, і Він визволяє їх від нещастя. 
<p>29 Він вгамовує бурю, і заспокоюються хвилі. 
<p>30 Люди радіють, що стало тихо, і Він провадить їх до бажаної пристані. 
<p>31 Тож нехай прославляють ГОСПОДА за Його милосердя і Його чудеса для людських дітей! 
<p>32 Нехай Його величають на народних зібраннях, і в радах старійшин хай прославляють Його! 
<p>33 Він перетворює ріки в пустелю і водні джерела – на суху землю, 
<p>34 плодоносну землю – в солончаки через злодіяння тих, що на ній проживають. 
<p>35 Але Він також перетворює пустелю в озерний край, і суху землю – у водні джерела. 
<p>36 Він поселяє там зголоднілих, щоб вони будували міста для проживання. 
<p>37 Вони засівають поля, насаджують виноградники і збирають щедрий врожай. 
<p>38 За Його благословенням вони стають численним народом, і не поменшується їхня худоба. 
<p>39 Але знову трапляється, що вони стають малочисельними, пригнобленими під тягарем страждань і болю. 
<p>40 Він вкриває зневагою можновладців, заставляє їх блукати по безлюдних місцях, на бездоріжжі, 
<p>41 а убогого визволяє від страждання й намножує його роди, наче отару. 
<p>42 Бачать це праведні й тішаться, а всі нечестиві змушені закривати свої уста. 
<p>43 Хто мудрий, нехай зауважує це і роздумує над любов’ю ГОСПОДА. 

<h4>Псалмів 108 
<p>1 
<p>2 Готове моє серце, Боже! Буду співати і грати зі сердечною хвалою! 
<p>3 Прокинься, псалтирю і гусла! Я встану на світанку. 
<p>4 Буду прославляти Тебе, ГОСПОДИ, між народами, співати Тобі серед племен, 
<p>5 бо Твоя любов вища небес, і Твоя правда – аж до хмар! 
<p>6 Будь звеличений, Боже, понад небеса, і Твоя слава хай з’явиться над усією землею, 
<p>7 аби Твої улюблені були врятовані! Визволи Своєю правицею і вислухай нас! 
<p>8 Бог зі Святині Своєї проголосив: Урочисто розділю Сихем, розміряю долину Суккот! 
<p>9 Мій Гілеад і Мій Манассія, Єфрем – шолом Моєї голови, Юда – Моє берло! 
<p>10 Моав – Мій таз для вмивання, на Едом кину Моє взуття, над филистимським краєм хай залунає клич перемоги! 
<p>11 Хто впровадить мене до укріпленого міста? Хто супроводжуватиме мене в Едом? 
<p>12 Хіба не Ти, Боже, Який нас відкинув? Хіба вже не виступиш, Боже, з нашими військами? 
<p>13 Надай нам допомогу в боротьбі з ворогом, адже людська поміч марна. 
<p>14 Лише з Богом ми виявимо відвагу, Він потопче наших ворогів! 

<h4>Псалмів 109 
<p>1 Боже моєї хвали, не мовчи! 
<p>2 Адже відкрились проти мене нечестиві та зрадливі уста, лихословлять мене підступним язиком. 
<p>3 Оточили мене ненависними словами і затіяли проти мене боротьбу без причини. 
<p>4 На мою любов відповідають ворожістю, хоч я за них молюся. 
<p>5 Вони віддають мені злом за добро, а за мою любов ненавистю. 
<p>6 Постав над ним (моїм ворогом) нечестивого свідка, і нехай обвинувач стане праворуч від нього! 
<p>7 Коли його судитимуть, нехай виявиться осудженим, а його молитва нехай буде визнана гріхом. 
<p>8 Нехай будуть короткими його дні, а посаду його нехай обійме інший. 
<p>9 Нехай його діти стануть сиротами, а його дружина – удовою. 
<p>10 Нехай його діти стануть убогими волоцюгами, хай жебракують далеко від своїх зруйнованих осель. 
<p>11 Нехай лихвар захопить у нього все, чим він володіє, хай чужинці розкрадуть плоди праці його. 
<p>12 Нехай не буде нікого, хто виявив би до нього милосердя, ані того, хто змилосердився б над його сиротами. 
<p>13 Нехай його нащадки будуть вигублені, щоб у наступному поколінні щезло його ім’я. 
<p>14 Нехай згадається перед Господом беззаконня його батьків, і не буде стертий гріх його матері. 
<p>15 Нехай будуть вони ( гріхи батьків ) постійно перед ГОСПОДОМ, і хай буде знищена зі землі пам’ять про них. 
<p>16 Тому що він і не думав чинити милосердя, але до смерті переслідував нещасну, вбогу і зранену серцем людину. 
<p>17 Він любив проклинати, тож нехай ці прокльони впадуть на нього! Не бажав благословення, тож нехай воно буде далеко від нього. 
<p>18 Він зодягався в прокляття, наче в шати, тож воно просочиться в його нутро, як вода, й до його костей, як олія. 
<p>19 Нехай воно стане для нього, як плащ у який зодягнеться, і як пояс, яким постійно підперізується. 
<p>20 Така відплата від ГОСПОДА тим, що оскаржують мене і лихословлять на мене. 
<p>21 Але Ти, ГОСПОДИ, Владико, чини зі мною задля Твого Імені; оскільки ж Твоє милосердя добре, спаси мене! 
<p>22 Я ж бідний та вбогий, і серце моє в мені зранене. 
<p>23 Я никну, як зникаюча тінь, мене струсили, наче сарану. 
<p>24 Мої коліна слабнуть від посту, виснажене від браку олії моє тіло. 
<p>25 Я став для них посміховиськом, уздрівши мене, люди хитають головами. 
<p>26 Допоможи мені, ГОСПОДИ, Боже мій, задля Свого милосердя, спаси мене! 
<p>27 Нехай пізнають вони, що це Твоя рука, що то Ти, ГОСПОДИ, вчинив це. 
<p>28 Нехай собі проклинають, аби лише Ти благословив. Ті, що повстали, будуть осоромлені, а Твій слуга радітиме. 
<p>29 Вкриються ганьбою оскаржувачі мої, і носитимуть на собі свій сором наче плащ. 
<p>30 З великою вдячністю на устах прославлятиму ГОСПОДА, серед багатьох людей величатиму Його. 
<p>31 Адже Він завжди на боці нещасного, аби його рятувати від тих, котрі його засуджують. 

<h4>Псалмів 110 
<p>1 Промовив ГОСПОДЬ ( ЯГВЕ ) до ГОСПОДА ( Адонай ) мого: Сядь праворуч Мене, доки не покладу ворогів Твоїх до підніжка для Твоїх ніг. 
<p>2 Жезл твоєї могутності ГОСПОДЬ пошле зі Сіону, щоб панувати над своїми ворогами! 
<p>3 Народ Твій охоче піде за Тобою в день Твоєї битви в святій оздобі. Із лона ранньої зірниці народиться роса Твоєї юності. 
<p>4 Поклявся ГОСПОДЬ і не пожаліє: Ти священик навіки за чином Мелхиседека! 
<p>5 ГОСПОДЬ праворуч від Тебе й розгромить царів у день Свого гніву. 
<p>6 Він судитиме народи, наповнить землю трупами, і на всіх земних просторах розчавить голови князів. 
<p>7 По дорозі питиме з потоку, тому триматиме високо голову. 

<h4>Псалмів 111 
<p>1 Усім серцем буду прославляти ГОСПОДА у Раді праведних і в громаді. 
<p>2 Великі ГОСПОДНІ діла, – їх прагнуть осягнути всі, котрі ними захоплюються. 
<p>3 Його діяння – велич і краса, а Його справедливість триває вічно. 
<p>4 Пам’ятними учинив Він Свої чудеса, – милосердний і співчутливий ГОСПОДЬ. 
<p>5 Він дає поживу тим, котрі Його бояться, повіки пам’ятатиме про Свій Заповіт. 
<p>6 Силу Своїх діянь явив Своєму народові, даючи їм у спадщину володіння народів. 
<p>7 Діла Його рук – вірність і правосуддя. Всі Його Заповіді непорушні, 
<p>8 встановлені на віки-віків, бо засновані на вірності й справедливості. 
<p>9 Він послав Своєму народові визволення, навіки встановив Свій Заповіт. Святе й грізне Його Ім’я! 
<p>10 Початком мудрості є страх ГОСПОДНІ Й; добрий розум у тих, хто його має. Йому хвала триває повіки. 

<h4>Псалмів 112 
<p>1 Блаженна людина, яка боїться ГОСПОДА, і глибоко віддана виконанню Його Заповідей. 
<p>2 Сильним буде на землі її потомство, – благословенним поколінням праведних людей. 
<p>3 Багатство й достаток у її домі, а її праведність триватиме повіки. 
<p>4 Для праведного і в темряві сяє світло. Він милосердний, щедрий і справедливий. 
<p>5 Щаслива людина, яка щедра й охоче позичає. Вона буде вести свої справи справедливо. 
<p>6 Не захитається вона повік; пам’ять про праведника житиме вічно. 
<p>7 Він не злякається поганої вістки, його серце спокійне, бо воно покладається на ГОСПОДА. 
<p>8 Стійке його серце, і не боятиметься, навіть побачивши своїх ворогів. 
<p>9 Він щедро подає бідним. Його справедливість триватиме повік-віків, а його потуга зростатиме в славі. 
<p>10 Нечестивий це бачить, і його охоплює злість; він скрегоче своїми зубами і вмліває. Бажання нечестивих пропаде. 

<h4>Псалмів 113 
<p>1 Хваліть, слуги ГОСПОДНІ, хваліте ГОСПОДНЄ Ім’я! 
<p>2 Хай буде благословенне Ім’я Господнє віднині й повіки! 
<p>3 Від сходу сонця й до заходу нехай славиться Ім’я ГОСПОДНЄ. 
<p>4 ГОСПОДЬ піднесений понад усі народи, Його слава вище небес. 
<p>5 Хто подібний до ГОСПОДА, Бога нашого, Котрий перебуває на висотах, 
<p>6 і дивиться до низу – на небо й на землю? 
<p>7 Він підіймає бідного з пороху, витягає нужденного з болота, 
<p>8 щоб посадити його з вельможами – з князями Свого народу. 
<p>9 Він безплідну жінку в домі робить матір’ю, яка тішиться своїми дітьми. Алілуя! 

<h4>Псалмів 114 
<p>1 Коли Ізраїль вийшов з Єгипту, – дім Якова з-поміж людей з чужою мовою, 
<p>2 Юда став Його святинею, Ізраїль – Його володінням. 
<p>3 Побачивши це, море розступилось, Йордан повернувся назад. 
<p>4 Гори скакали, як вівці, і пагорби, – як ягнята. 
<p>5 Що з тобою, море, що ти побігло? Йордане, чому ти став текти назад? 
<p>6 Чому ви, гори, скачете, як вівці, а ви, пагорби, – наче ягнята? 
<p>7 Тремти, земле, перед Господом, – від присутності Бога Якова! 
<p>8 Він перетворює скелю в озеро, камінь – у джерело води. 

<h4>Псалмів 115 
<p>1 Не нам, ГОСПОДИ, не нам, – Твоєму Імені дай славу заради милості Твоєї і правди Твоєї. 
<p>2 Чому народи мають говорити: Де їхній Бог? 
<p>3 Наш Бог на небесах! Він чинить усе, що забажає. 
<p>4 Їхні ідоли, – срібло й золото, – витвори людських рук. 
<p>5 Вони мають уста, але не розмовляють; мають очі, та не бачать; 
<p>6 мають вуха, але не чують; мають ніздрі, та не відчувають запаху. 
<p>7 Їхні руки не можуть доторкнутися; є ноги, але не ходять. Вони не в змозі видати звук зі своїх уст. 
<p>8 Ті, що їх виготовляють, нехай стануть подібними до них, як і всі, котрі на них покладаються. 
<p>9 Ізраїлю, довіряй ГОСПОДЕВІ ! Він ваша поміч і ваш захист. 
<p>10 Дім Аарона, надійся на ГОСПОДА. Він ваша поміч і ваш захист. 
<p>11 Ви, котрі боїтеся ГОСПОДА, довіряйте ГОСПОДЕВІ. Він ваша поміч і ваш захист. 
<p>12 ГОСПОДЬ пам’ятає про нас і благословить. Він благословить дім Ізраїля, благословить дім Аарона. 
<p>13 Він благословляє тих, котрі бояться ГОСПОДА, – як малих, так і великих. 
<p>14 Хай ГОСПОДЬ намножить вас – вас і ваших дітей! 
<p>15 Благословенні ви ГОСПОДОМ, Який створив небо й землю. 
<p>16 Небо – для ГОСПОДА небо, а землю Він дав людським дітям. 
<p>17 Не мертві прославлятимуть ГОСПОДА, не ті, що сходять у місце мовчання, 
<p>18 але ми будемо славити ГОСПОДА віднині й повіки! Алілуя. 

<h4>Псалмів 116 
<p>1 Я сповнений любові до ГОСПОДА, бо Він почув мій голос у моєму благанні. 
<p>2 Адже Він нахиляє до мене Своє вухо щоразу, коли кличу в усі свої дні. 
<p>3 Оповили мене тенета смерті, жахи шеолу спіткали мене, журба і горе впали на мене. 
<p>4 Тоді я прикликав ГОСПОДНЄ Ім’я: О ГОСПОДИ ! Рятуй мене! 
<p>5 ГОСПОДЬ милосердний та праведний; наш Бог сповнений співчуттям. 
<p>6 ГОСПОДЬ охороняє простодушних. Я був безпомічним, та Він мене врятував. 
<p>7 Повернися, моя душе, до свого відпочинку, бо ГОСПОДЬ робить тобі добре. 
<p>8 Адже Ти визволив мою душу від смерті, очі мої від сліз, а ноги мої від спотикання. 
<p>9 Ходитиму перед Господом у країні живих. 
<p>10 Я вірив і тоді, коли казав: Я дуже нещасний! 
<p>11 У стані збудження я говорив: Всі люди неправдомовці! 
<p>12 Чим я віддячу ГОСПОДЕВІ за все добро, яке мені дав? 
<p>13 Я підійму чашу спасіння та прикличу ГОСПОДНЄ Ім’я! 
<p>14 Обітниці, дані мною в молитві ГОСПОДЕВІ, я виконаю перед усім Його народом. 
<p>15 Дорогоцінна в очах Господніх смерть вірних Йому! 
<p>16 О ГОСПОДИ, я Твій слуга! Я Твій слуга і син Твоєї слугині. Ти розірвав мої кайдани. 
<p>17 Тобі принесу жертву подяки і прикличу ГОСПОДНЄ Ім’я. 
<p>18 Обітниці, дані мною в молитві ГОСПОДЕВІ, я виконаю перед усім Його народом, 
<p>19 у дворах ГОСПОДНЬОГО Дому, посеред тебе, Єрусалиме! Алілуя! 

<h4>Псалмів 117 
<p>1 Хваліте ГОСПОДА, всі народи! Прославляйте Його, всі люди, 
<p>2 бо велике до нас Його милосердя, а Господня вірність незмінна повіки. Алілуя! 

<h4>Псалмів 118 
<p>1 Прославляйте ГОСПОДА, адже Він добрий, і Його милосердя вічне! 
<p>2 Хай скаже Ізраїль: Його милосердя вічне! 
<p>3 Нехай скаже дім Аарона: Його милосердя вічне! 
<p>4 Хай скажуть усі, котрі бояться ГОСПОДА : Його милосердя вічне! 
<p>5 У своєму утиску я заволав до ГОСПОДА ; ГОСПОДЬ мене почув і визволив. 
<p>6 ГОСПОДЬ зі мною – я не боюсь нікого, що може зробити мені людина? 
<p>7 ГОСПОДЬ зі мною й допомагає мені, – я спокійно дивитимусь на моїх ворогів. 
<p>8 Краще покладатись на ГОСПОДА, ніж надіятись на людину! 
<p>9 Краще шукати притулку в ГОСПОДА, ніж надіятись на можновладців! 
<p>10 Звідусіль народи оточили мене, але я дав їм відсіч ГОСПОДНІМ Іменем! 
<p>11 Вони оточили мене, звели облогу, проте я дав їм відсіч ГОСПОДНІМ Іменем. 
<p>12 Обсіли мене, наче рій бджіл, але погасли, як вогонь у тернині, бо я дав їм відсіч ГОСПОДНІМ Іменем. 
<p>13 Сильно штовхнули мене, щоб збити з ніг, та ГОСПОДЬ мені допоміг. 
<p>14 ГОСПОДЬ – Моя сила та пісня, Він став мені порятунком. 
<p>15 Вигуки радості й торжества в наметах праведників: ГОСПОДНЯ правиця здійснює перемогу! 
<p>16 ГОСПОДНЯ правиця високо піднята! ГОСПОДНЯ правиця виявляє потугу! 
<p>17 Я не вмру, але буду жити, щоб розповідати про ГОСПОДНІ діла! 
<p>18 ГОСПОДЬ суворо покарав мене, але на смерть мене не видав. 
<p>19 Відчиніть мені брами правди, щоб мені увійти ними й прославити ГОСПОДА ! 
<p>20 Це – ГОСПОДНЯ брама, нею входять праведні. 
<p>21 Дякую Тобі, що Ти мене вислухав і став моїм порятунком. 
<p>22 Камінь, який відкинули будівничі, став наріжним каменем : 
<p>23 від ГОСПОДА це походить, і видається дивовижним у наших очах. 
<p>24 Цей день особливим зробив ГОСПОДЬ, – радіймо та веселімося в ньому! 
<p>25 О ГОСПОДИ, спаси нас ! О ГОСПОДИ, пошли нам успіх! 
<p>26 Благословенний, хто приходить в Ім’я ГОСПОДНЄ ! Благословляємо вас з ГОСПОДНЬОГО Дому. 
<p>27 ГОСПОДЬ є Богом, Він осяяв нас. В’яжіть святкову жертву мотузками ( ведіть ) до рогів жертовника. 
<p>28 Ти мій Бог, Тебе я буду прославляти! Боже мій, величатиму Тебе! 
<p>29 Прославляйте ГОСПОДА, бо Він добрий, і Його милосердя вічне! 

<h4>Псалмів 119 
<p>1 Блаженні ті, чия дорога (життя) бездоганна, котрі живуть за ГОСПОДНІМ Законом. 
<p>2 Блаженні ті, котрі дотримуються Його свідчень, і шукають Його всім серцем. 
<p>3 Адже вони не чинять зла; вони ходять Його дорогами. 
<p>4 Ти заповів ретельно дотримуватися Твоїх Заповідей. 
<p>5 О, якби мої шляхи були спрямовані на те, щоб дотримуватися Твоїх настанов! 
<p>6 Тоді мені не соромно було би дивитися на всі Твої Заповіді. 
<p>7 Буду дякувати Тобі щирим серцем, осягаючи справедливість Твоїх присудів. 
<p>8 Я буду дотримуватися Твоїх постанов, тільки не залишай мене! 
<p>9 Як юнаку зберегти чистою свою дорогу життя? Лише дотриманням Твого слова! 
<p>10 Усім своїм серцем шукаю Тебе, не дай мені ухилитись від Твоїх Заповідей. 
<p>11 Я бережу Твоє слово у своєму серці, щоби мені не грішити проти Тебе. 
<p>12 Благословенний Ти, ГОСПОДИ ! Навчай мене Твоїх постанов. 
<p>13 Своїми устами я звіщатиму всі вказівки Твої. 
<p>14 Я радію дорогою Твоїх свідчень більше, ніж великим багатством. 
<p>15 Я роздумую про Твої Заповіді й досліджую Твої шляхи. 
<p>16 Я знаходжу задоволення в Твоїх постановах й не забуваю Твого слова. 
<p>17 Вияви милість щодо Свого слуги, аби я міг жити й дотримуватися Твого слова. 
<p>18 Відкрий мої очі, щоб я міг побачити дивовижні властивості Твого Закону. 
<p>19 Я на землі мандрівник, – не ховай від мене Своїх Заповідей. 
<p>20 Знемагає моя душа від постійної туги за пізнанням Твоїх присудів. 
<p>21 Ти докорив усім проклятим і гордим, котрі ухиляються від Твоїх Заповідей. 
<p>22 Зніми з мене ганьбу і зневагу, адже я дотримуюся Твоїх свідчень. 
<p>23 Хоча можновладці засідають, змовляючись проти мене, але Твій слуга досліджує Твої постанови. 
<p>24 Адже Твої свідчення приносять мені задоволення, вони – мої радники. 
<p>4 Далет 
<p>25 Моя душа кинута на землю, оживи мене за словом Своїм! 
<p>26 Я розповів про свої шляхи ( долю свою ), і Ти мені відповів. Навчай мене Своїм постановам. 
<p>27 Дай мені зрозуміти шлях, указаний в Твоїх постановах, аби я міг осягнути розумом Твої дивовижні діяння. 
<p>28 Ниє від смутку моя душа; за словом Своїм зміцни мене! 
<p>29 Відверни від мене дорогу неправди, із ласки своєї, навчи мене Закону Твого. 
<p>30 Я обрав для себе дорогу правди й прийняв серцем Твої постанови. 
<p>31 Я твердо тримаюсь Твоїх свідчень, ГОСПОДИ, не осором мене. 
<p>32 Я побіжу дорогою Твоїх Заповідей, бо Ти даєш простір моєму серцю. 
<p>33 Направ мене, ГОСПОДИ, на дорогу Твоїх постанов, і я буду дотримуватись їх до кінця. 
<p>34 Пошли мені розуміння, як виконувати Твій Закон, і я буду дотримуватись його всім серцем. 
<p>35 Провадь мене стежкою Твоїх Заповідей, бо в цьому моє задоволення. 
<p>36 Нахили моє серце до Твоїх свідчень, а не до користолюбства. 
<p>37 Відверни мої очі, аби не дивитись на суєту. Оживляй мене на Своїй дорозі. 
<p>38 Виконай Свою обітницю Твоєму слузі, яка навчає страху перед Тобою. 
<p>39 Відверни від мене ганьбу мою, якої я боюся, адже Твої присуди вірні. 
<p>40 О, як я прагну дотримуватись Твоїх Заповідей. Задля Своєї справедливості оживи мене. 
<p>41 Нехай зіллється на мене, ГОСПОДИ, Твоя любов і Твоє спасіння за словом Твоїм. 
<p>42 Тоді я зможу відповісти тим, котрі мене ганьблять, бо я виявляю довір’я Твоєму слову. 
<p>43 Лише ніколи не відіймай від моїх уст слова правди, бо я покладаю надію на Твої присуди. 
<p>44 Завжди, по віки вічні, буду дотримуватись Твого Закону! 
<p>45 Я відчуватиму вільний простір, бо шукав і віднайшов Твої Заповіді. 
<p>46 Я говоритиму про Твої свідчення перед царями і не засоромлюсь. 
<p>47 Я знаходитиму задоволення в Твоїх Заповідях, бо я полюбив їх. 
<p>48 Я здіймаю свої руки до Твоїх Заповідей, які люблю, і буду роздумувати про Твої постанови. 
<p>49 Пам’ятай про слово до Свого слуги, яким Ти вселив у мене надію. 
<p>50 Твоє слово мене оживляє і потішає в моєму стражданні. 
<p>51 Зарозумілі знахабніло кепкують з мене, але я не ухиляюсь від Твого Закону. 
<p>52 Я згадую Твої одвічні присуди, ГОСПОДИ, і радію. 
<p>53 Обурення охоплює мене через нечестивих, котрі відступають від Твого Закону. 
<p>54 Твої постанови були для мене піснею скрізь, куди б я не мандрував. 
<p>55 Навіть уночі згадую Твоє Ім’я, ГОСПОДИ, і милуюсь Твоїм Законом. 
<p>56 Дотримуватись Твоїх постанов стало для мене звичкою. 
<p>57 Ти, ГОСПОДИ, – Моя доля, тому я вирішив жити за Твоїм словом. 
<p>58 Від усього серця я благаю Тебе в молитві: Будь милостивим до мене за Своєю обітницею! 
<p>59 Я переосмислив свій життєвий шлях, і спрямовую свої кроки до Твоїх свідчень. 
<p>60 Я спішу й не барюся виконувати Твої Заповіді. 
<p>61 Хоч я обплутаний тенетами нечестивих, але Твого Закону не забуваю. 
<p>62 Опівночі я підіймаюся, щоб подякувати Тобі за Твої справедливі присуди. 
<p>63 Я – друг усіх тих, котрі бояться Тебе і дотримуються Твоїх Заповідей. 
<p>64 Земля, ГОСПОДИ, повна Твого милосердя, – навчай мене Своїм постановам. 
<p>65 Ти, ГОСПОДИ, вірний Своєму слову, учинив добро Своєму слузі. 
<p>66 Навчай і мене доброті та розважливості, бо я покладаюсь на Твої Заповіді. 
<p>67 Поки я ще не був упокорений, я помилявся, тепер же дотримуюсь Твого слова. 
<p>68 Ти добрий і чиниш найкраще, тож навчай мене Своїм постановам. 
<p>69 Зухвалі люди зводять на мене наклепи, але я всім своїм серцем дотримуюся Твоїх Заповідей. 
<p>70 Їхні серця нечутливі, неначе ожиріли, – я ж знаходжу задоволення у Твоєму Законі. 
<p>71 Благо мені, що я постраждав, аби таким чином зрозуміти Твої веління. 
<p>72 Закон Твоїх уст для мене дорожчий, ніж безліч золота й срібла. 
<p>73 Твої руки мене створили і сформували мене. Дай мені розуміння, аби я пізнавав Твої Заповіді. 
<p>74 Ті, що Тебе бояться, побачивши мене, радітимуть, оскільки я надію покладаю на Твоє слово. 
<p>75 Знаю, ГОСПОДИ, що справедливі Твої присуди, і що Ти, упокорив мене, виявив Свою справедливість. 
<p>76 Нехай же Твоя любов буде втіхою мені, згідно з Твоєю обітницею Твоєму слузі. 
<p>77 Нехай зійдуть на мене Твої щедроти, і я буду жити, бо знаходжу задоволення у Твоєму Законі. 
<p>78 Хай вкриються соромом зарозумілі, які несправедливо повелися зі мною. Я ж і надалі роздумуватиму над Твоїми повеліннями. 
<p>79 Нехай повернуться до мене ті, хто боїться Тебе, щоб і вони зрозуміли Твої свідчення. 
<p>80 Хай моє серце буде бездоганним щодо Твоїх постанов, аби я не був осоромлений. 
<p>81 Знемагає моя душа за Твоїм спасінням! Я покладаю надію на Твоє слово. 
<p>82 Мій зір ослаб, виглядаючи обіцяного Тобою слова і я запитую: Коли мене потішиш? 
<p>83 Хоч я став подібним до закопченого в диму бурдюка, та постанов Твоїх я не забуваю. 
<p>84 Скільки того віку у Твого слуги? Коли Ти вчиниш суд над тими, що мене переслідують? 
<p>85 Оті зарозумілі викопали для мене яму. Вони не чинять за Твоїм законом. 
<p>86 Усі Твої Заповіді справедливі, – мене ж переслідують безневинно. Допоможи мені! 
<p>87 Вони мене ледве не звели зі світу, але я Твоїх повелінь не зрікся. 
<p>88 По милості Своїй збережи мені життя, і я дотримуватимусь свідчень Твоїх уст. 
<p>89 ГОСПОДИ, Твоє слово навіки незмінне на небесах, як 
<p>90 і з покоління в покоління – Твоя правда. Ти закріпив землю, і вона залишається незмінною. 
<p>91 За Твоїми законами все існує до сьогодні, адже воно служить Тобі. 
<p>92 Якби Твій закон не був для мене втіхою, я загинув би у своєму стражданні. 
<p>93 Повік не забуду Твоїх Заповідей, бо ними Ти мене оживляєш. 
<p>94 Я Твій, спаси мене, бо я шукаю Твоїх постанов. 
<p>95 Мене підстерігають нечестиві, аби погубити мене, але я заглиблююсь у Твої свідчення. 
<p>96 Я бачив межу всякої досконалості, однак Твоя Заповідь всеосяжна. 
<p>97 Як люблю я Твій закон! Щодня роздумую над ним. 
<p>98 Твої Заповіді роблять мене мудрішим за моїх ворогів; вони – моє надбання! 
<p>99 Я стаю розумнішим за всіх моїх учителів, коли роздумую над Твоїми свідченнями. 
<p>10 Коли дотримуюсь Твоїх Заповідей, я стаю мудрішим від старших. 
<p>10 Дотримуючись Твоїх слів, я стримую свої кроки від усякої поганої дороги. 
<p>10 2 Я не ухиляюсь від Твоїх присудів, оскільки Ти Сам навчаєш мене. 
<p>10 3 Які ж солодкі для мене Твої слова! Вони для мене солодші за мед! 
<p>10 4 Від Твоїх Заповідей я порозумнішав і через те зненавидів усяку дорогу неправди. 
<p>10 5 Твоє слово є світильником для моїх ніг, світлом на моїй стежці. 
<p>10 6 Я присягнувся, вирішивши дотримуватись присудів правди Твоєї. 
<p>10 7 Я дуже пригнічений. ГОСПОДИ, за словом Своїм оживи мене. 
<p>10 8 Прийми, ГОСПОДИ, добровільні жертви моїх уст і навчай мене Своїх присудів. 
<p>10 9 Хоча моє життя завжди в небезпеці, я не забуваю Твого Закону. 
<p>11 0 Нечестиві поставили на мене пастку, але я не ухилився від Твоїх Заповідей. 
<p>11 Я успадкував Твої свідчення навіки, адже вони є насолодою мого серця. 
<p>11 2 Я схилив своє серце виконувати Твої постанови завжди й до кінця. 
<p>11 3 Я ненавиджу двоєдушних, а Закон Твій люблю. 
<p>11 4 Ти мій притулок і захист мій. Я покладаю надію на Твоє слово. 
<p>11 5 Відійдіть від мене всі злочинці, бо я буду дотримуватися Заповідей свого Бога! 
<p>11 6 Допоможи мені, згідно зі Своєю обітницею, щоб я міг жити; не осором мене в моїй надії. 
<p>11 7 Підтримай мене, щоб я міг спастись; я ж постійно вважатиму на Твої постанови. 
<p>11 8 Ти нехтуєш усіма, котрі ухиляються від Твоїх постанов, бо їхні задуми фальшиві. 
<p>11 9 Всіх нечестивих землі Ти відкидаєш, як жужелицю, тому я люблю Твої свідчення. 
<p>12 0 Моє тіло тремтить від страху перед Тобою, бо Твоїх присудів я боюся. 
<p>12 Я чинив суд і правду, тож не віддавай мене гнобителям моїм. 
<p>12 Будь запорукою для Твого слуги на добро. Нехай зарозумілі не пригноблюють мене. 
<p>12 3 Мої очі втомились, очікуючи Твого спасіння за словом Твоєї справедливості. 
<p>12 4 Учини зі Своїм слугою за Твоїм милосердям, навчай мене Своїх постанов. 
<p>12 5 Я Твій слуга. Дай мені розуміння пізнавати Твої свідчення. 
<p>12 6 Пора ГОСПОДУ діяти! Вони порушили Твій Закон. 
<p>12 7 Тому я люблю Твої Заповіді більше, ніж золото, ніж золото найчистіше, 
<p>12 8 вважаючи усі Твої Заповіді добрими, я ненавиджу всяку підступну дорогу. 
<p>12 9 Дивовижні Твої свідчення, тому й дорожить ними моя душа. 
<p>13 0 Відкриваючись людині, Твої слова освітлюють її і роблять мудрими навіть простих людей. 
<p>13 У своєму прагненні Твоїх Заповідей я відкриваю свої уста і тяжко зітхаю. 
<p>13 2 Подивись на мене й змилуйся наді мною, як Ти чиниш з тими, котрі люблять Твоє Ім’я. 
<p>13 Зміцни мої кроки у пізнанні Свого слова, і не дозволь жодному гріхові панувати наді мною. 
<p>13 4 Визволи мене від утиску людини, і я буду дотримуватись Твоїх Заповідей. 
<p>13 5 Осяй світлом Свого обличчя Твого слугу, і навчи мене Своїм постановам. 
<p>13 6 Потоки сліз ллються з моїх очей, через те що не дотримуються Твого Закону. 
<p>13 7 Праведний Ти, ГОСПОДИ, й справедливі присуди Твої. 
<p>13 8 Ти заповів Свої свідчення в праведності та великій вірності. 
<p>13 9 Мене виснажує ревність моя, через те що мої вороги забули Твої слова. 
<p>14 0 Слово Твоє чисте понад найвищу пробу, і тому Твій слуга любить його. 
<p>14 Хоч я малий і зневажений, але не забуваю Твоїх постанов. 
<p>14 2 Твоя праведність – праведність вічна, і Твій закон – істина. 
<p>14 3 Мене спіткали горе і скрута, але Твої Заповіді – утіха для мене. 
<p>14 Твої свідчення є вічною правдою. Пошли мені розуміння, і я буду жити. 
<p>14 5 Від усього свого серця я волаю: Почуй мене, ГОСПОДИ ! Я буду дотримуватись Твоїх постанов. 
<p>14 6 Прошу Тебе: Спаси мене, і я триматимусь Твоїх свідчень. 
<p>14 7 Встаю я вдосвіта й прошу про допомогу: На Твоє слово я покладаю надію! 
<p>14 8 Мої очі відкриваються, випереджуючи світанок, щоб роздумувати над Твоїм словом. 
<p>14 9 У Своєму милосерді почуй мій голос, ГОСПОДИ, оживи мене за Своїм присудом. 
<p>15 0 Наблизилися до мене з поганим наміром мої переслідувачі; вони далекі від Твого Закону. 
<p>15 Ти ж, ГОСПОДИ, близько, і всі Твої Заповіді – істина. 
<p>15 2 Віддавна я знаю про Твої свідчення, що Ти їх утвердив навіки. 
<p>15 3 Побач моє страждання і визволи мене, бо я не забуваю Твого закону. 
<p>15 4 Вникни в мою справу і подаруй мені життя, як обіцяв Ти у слові Своїм. 
<p>15 Далеке від нечестивих спасіння, бо вони не шукають Твоїх постанов. 
<p>15 6 Велике милосердя Твоє, ГОСПОДИ, оживи мене, згідно зі Своїми присудами. 
<p>15 7 Багато в мене переслідувачів і ворогів, але я не відхиляюсь від Твоїх свідчень. 
<p>15 8 Коли я дивлюся на відступників, то відчуваю огиду, через те що вони не дотримуються Твого слова. 
<p>15 9 Подивись на мою любов до Твоїх Заповідей! ГОСПОДИ, оживи мене за Своїм милосердям! 
<p>16 0 Зміст Твоїх слів – істина, і всі постанови Твоєї праведності – вічні. 
<p>16 Можновладці без причини переслідують мене, але в своєму серці я відчуваю страх лише перед Твоїм словом. 
<p>16 2 Радію я Твоїм обітницям, як той, хто натрапив на велику здобич. 
<p>16 3 Я зненавидів неправду, і вона стала мені огидною, а Твій Закон я люблю. 
<p>16 4 Сім разів на день я величаю Тебе за Твої справедливі присуди. 
<p>16 5 Великий мир у тих, що люблять Твій Закон; вони не спотикатимуться. 
<p>16 Я очікую на Твоє спасіння, ГОСПОДИ, і дотримуюсь Твоїх Заповідей. 
<p>16 7 Шанує моя душа Твої свідчення, і надзвичайно любить їх. 
<p>16 8 Я виконую Твої Заповіді й Твої свідчення, адже вся моя життєва дорога перед Тобою. 
<p>16 9 ГОСПОДИ, нехай же моє благання дійде до Тебе! Наділи мене розумом за Твоїм словом! 
<p>17 0 Нехай моя молитва долине до Тебе! Спаси мене за Твоєю обітницею! 
<p>17 Хай мої уста заспівають пісню хвали, адже Ти мене навчаєш Своїх постанов. 
<p>17 2 Мій язик оспівуватиме слово Твоє, оскільки всі Твої Заповіді праведні. 
<p>17 3 Нехай Твоя рука підтримає мене, тому що я обрав Твої Заповіді. 
<p>17 4 Я прагну Твого спасіння, ГОСПОДИ, і Твій Закон – моя насолода. 
<p>17 5 Тож нехай буде живою моя душа, щоб прославляти Тебе, а Твої присуди нехай мені допомагають. 
<p>17 6 Я заблукав, як загублена вівця. Тож відшукай Свого слугу, бо я не забув Твоїх Заповідей! 

<h4>Псалмів 120 
<p>1 У своєму нещасті я заволав до ГОСПОДА, і Він мені відповів. 
<p>2 ГОСПОДИ, рятуй мою душу від обманливих уст і підступного язика! 
<p>3 Що це тобі дасть, або що це тобі додасть, підступний язику? 
<p>4 Хіба що загострені стріли сильного з вуглинами ялівцю. 
<p>5 Горе мені, бо я чужинець у Мешеха, і мешкаю в наметах Кедара. 
<p>6 Надто довго проживав між тими, котрі ненавидять мир. 
<p>7 Я – за мир, але варто з ними заговорити, вони готуються до війни. 

<h4>Псалмів 121 
<p>1 Я підношу свої очі до гір, звідки прийде мені допомога. 
<p>2 Моя поміч від ГОСПОДА, Котрий створив небо і землю. 
<p>3 Не дасть Він спіткнутися твоїй нозі, не задрімає Той, Хто тебе стереже. 
<p>4 Не дрімає і не спить Охоронець Ізраїлю! 
<p>5 ГОСПОДЬ – твій Охоронець, ГОСПОДЬ – тінь для тебе по твоїй правиці. 
<p>6 Удень сонце тебе не вразить, а вночі – місяць. 
<p>7 ГОСПОДЬ стерегтиме тебе від усякого зла, Він оберігатиме твоє життя. 
<p>8 ГОСПОДЬ буде охороняти твій вхід і твій вихід, віднині й повіки. 

<h4>Псалмів 122 
<p>1 Я зрадів, коли мені сказали: Ходімо до ГОСПОДНЬОГО Дому! 
<p>2 Наші ноги стояли в твоїх брамах, Єрусалиме. 
<p>3 Єрусалиме, ти збудований як суцільне місто, з’єднане воєдино, 
<p>4 куди приходять племена, – ГОСПОДНІ племена, – згідно зі законом для Ізраїлю, щоб там прославляти Ім’я ГОСПОДНЄ. 
<p>5 Адже там встановлені престоли суду, – престоли Давидового Дому. 
<p>6 Просіть миру для Єрусалима, – спокою тим, котрі тебе люблять! 
<p>7 Нехай буде мир у стінах твоїх і безпека в твоїх фортецях. 
<p>8 Задля моїх братів і приятелів моїх я говоритиму: Мир тобі! 
<p>9 Заради Дому ГОСПОДА, Бога нашого, я дбатиму про добро для тебе. 

<h4>Псалмів 123 
<p>1 Я підношу свої очі до Тебе, Котрий перебуваєш на небесах! 
<p>2 Ось бо, як погляд слуги скерований на руки свого пана, а погляд слугині – на руки її пані, так наші очі спрямовані до ГОСПОДА, Бога нашого, в очікуванні, коли змилосердиться над нами. 
<p>3 Помилуй нас, ГОСПОДИ, помилуй нас, бо ми вже наситились зневагою. 
<p>4 Наша душа переповнена презирством самовпевнених і зневагою гордих. 

<h4>Псалмів 124 
<p>1 Якби ГОСПОДЬ не був з нами, – хай так скаже Ізраїль, – 
<p>2 якщо б ГОСПОДЬ не був з нами, коли повстали проти нас люди, 
<p>3 то вони б живцем проковтнули нас, коли палали люттю на нас у своєму гніві. 
<p>4 Нас накрила б вода, потік захлеснув би нас, – 
<p>5 бурхливі води пронеслися б над нашими душами. 
<p>6 Благословенний ГОСПОДЬ, який не віддав нас, як здобич, у їхні зуби! 
<p>7 Ми врятувались, як та пташка зі сіті птахолова; сіть розірвалась, і ми спаслися. 
<p>8 Наша поміч в Імені ГОСПОДА, Котрий створив небо й землю. 

<h4>Псалмів 125 
<p>1 Ті, хто покладають надію на ГОСПОДА, як гора Сіон. Вона не захитається, а стоятиме повік. 
<p>2 Як навколо Єрусалима гори, так ГОСПОДЬ оточує Свій народ віднині й навіки вічні. 
<p>3 Адже не залишатиметься берло нечестивих над долею праведних, аби праведні не простягнули своїх рук до беззаконня. 
<p>4 Учини ГОСПОДИ, добро тим, котрі мають щире і праведне серце. 
<p>5 А тих, котрі збочують на криві дороги, ГОСПОДЬ відкине разом з тими, котрі чинять беззаконня. Мир Ізраїлю! 

<h4>Псалмів 126 
<p>1 Коли ГОСПОДЬ виводив з неволі полонених зі Сіону, ми були наче уві сні. 
<p>2 Тоді наші уста були сповнені веселощів, а наш язик – співу. Тоді заговорили між народами: Велике вчинив ГОСПОДЬ з ними! 
<p>3 І справді: ГОСПОДЬ учинив для нас велике, – і ми раділи! 
<p>4 Поверни, ГОСПОДИ, наших бранців, як джерела на південну спраглу землю. 
<p>5 Ті, котрі сіють зі сльозами, жатимуть з радістю. 
<p>6 Хто виходить з плачем, несучи торбину з насінням, той повернеться з радістю, несучи снопи свої. 

<h4>Псалмів 127 
<p>1 Якщо ГОСПОДЬ не будує дому, даремно над ним трудяться будівничі. Якщо ГОСПОДЬ не стерегтиме міста, даремно його охороняє сторож. 
<p>2 Надаремно ви раненько встаєте й допізна засиджуєтесь, споживаючи важко здобутий хліб, адже Він дає Своїм улюбленим сон, турбуючись про них й уві сні. 
<p>3 Діти є Господньою спадщиною – винагородою плоду лона. 
<p>4 Що стріли в руці вояка, то діти в молодому віці. 
<p>5 Щаслива людина, яка наповнила ними свій сагайдак. Такі не осоромляться, коли розмовлятимуть зі своїми ворогами при брамі. 

<h4>Псалмів 128 
<p>1 Блаженний кожний, хто боїться ГОСПОДА, хто ходить Його дорогами. 
<p>2 Ти споживатимеш плоди праці своїх рук. Щасливий ти, і добре тобі буде. 
<p>3 Твоя дружина, як плодюча виноградна лоза в межах твого дому. Твої діти, наче нові оливкові пагони навколо твого столу. 
<p>4 Так буде благословенна людина, яка боїться ГОСПОДА. 
<p>5 Нехай поблагословить тебе ГОСПОДЬ зі Сіону, аби ти міг бачити добробут Єрусалима в усі дні свого життя, 
<p>6 і побачив дітей у своїх дітей. Мир для Ізраїлю! 

<h4>Псалмів 129 
<p>1 Багато мене пригноблювали від моєї юності – хай так скаже Ізраїль, – 
<p>2 часто нападали на мене ще від моєї молодості, але не здолали мене. 
<p>3 На моїй спині орали плугатарі, все довшими роблячи свої борозни. 
<p>4 Але справедливий ГОСПОДЬ розітнув мотузки нечестивих. 
<p>5 Нехай будуть осоромлені й відступлять усі, котрі ненавидять Сіон. 
<p>6 Хай стануть, наче трава на дахах, що засихає, не встигши вирости, 
<p>7 і якою жнець не наповнить своєї жмені, в’язальник – свого оберемка, 
<p>8 а перехожі не привітають: Благословення ГОСПОДНЄ хай буде з вами! Ми благословляємо вас ГОСПОДНІМ Іменем! 

<h4>Псалмів 130 
<p>1 З глибини я волаю до Тебе, ГОСПОДИ. 
<p>2 Почуй мій зойк, ГОСПОДИ. Нахили Свої вуха до голосу мого благання. 
<p>3 Якщо Ти, ГОСПОДИ, вважатимеш на провини, то хто, ГОСПОДИ, встоїть? 
<p>4 Але в Тебе є прощення, щоб шанували Тебе. 
<p>5 Я чекаю ГОСПОДА, всією душею сподіваюсь, покладаючись на Його слово. 
<p>6 Моя душа очікує ГОСПОДА більше, ніж вартові світанку, – більше, ніж вартові світанку. 
<p>7 Надійся, Ізраїлю, на ГОСПОДА, адже в ГОСПОДА милосердя, і велике викуплення в Нього. 
<p>8 Він викупить Ізраїль від усіх його гріхів. 

<h4>Псалмів 131 
<p>1 ГОСПОДИ, серце моє не вивищується і мої очі не дивляться з погордою; я не прагну чогось надзвичайного й недосяжного для мене. 
<p>2 Я втихомирив і заспокоїв свою душу; як відлучена від грудей своєї матері дитина, так спокійна в мені моя душа. 
<p>3 Ізраїлю, покладай надію на ГОСПОДА віднині й повіки! 

<h4>Псалмів 132 
<p>1 ГОСПОДИ, пам’ятай Давида і всі його поневіряння. 
<p>2 Як він присягав ГОСПОДЕВІ, давав обітницю Сильному Якова: 
<p>3 Не ввійду я у спальню свого дому, не ляжу на постіль свого ліжка, 
<p>4 не дозволю своїм очам заснути і задрімати своїм повікам, 
<p>5 доки не знайду для ГОСПОДА місця – оселі Сильному Якова. 
<p>6 Ось ми почули про нього в Ефраті, – знайшли на полях Яарських. 
<p>7 Увійдемо до Його осель, поклонимося до підніжка Його ніг. 
<p>8 Підіймися, ГОСПОДИ, на місце Свого спочинку – Ти і Ковчег Твоєї могутності. 
<p>9 Твої священики нехай зодягнуться в праведність, а Твої святі радісно співатимуть. 
<p>10 Заради Давида, Твого слуги, не відвернись від Свого помазаника. 
<p>11 ГОСПОДЬ присягнувся Давидові правдою, і не відречеться від того: Нащадка твого лона посаджу на твоєму престолі. 
<p>12 Якщо твої сини зберігатимуть Мій Заповіт та Мої свідчення, яких Я їх навчатиму, то їхні сини повіки сидітимуть на твоєму престолі! 
<p>13 Адже ГОСПОДЬ обрав Сіон, зробив його Своїм житлом: 
<p>14 Це – місце Мого спочинку навіки; тут поселюся, бо Я його Собі вподобав. 
<p>15 Щедро благословлятиму здобуте ним, убогих його нагодую хлібом, 
<p>16 його священиків зодягну в спасіння, а його вірні сповняться радістю. 
<p>17 Там Я зміцню силою Давида, – Я встановлю світильник Моєму помазанику. 
<p>18 Його ворогів Я вкрию ганьбою, а на ньому сяятиме його вінець. 

<h4>Псалмів 133 
<p>1 О, як добре і як приємно, коли брати живуть у згоді! 
<p>2 Це, наче дорогоцінне миро на голові, що стікає на бороду – на бороду Аарона, стікає на край його одежі, 
<p>3 наче роса гермонська, що випадає на узгір’я Сіонське. Адже там ГОСПОДЬ заповів благословення й життя навіки. 

<h4>Псалмів 134 
<p>1 Хваліть ГОСПОДА усі слуги ГОСПОДНІ, що ночами здійснюєте служіння в ГОСПОДНЬОМУ Домі! 
<p>2 Піднесіть ваші руки до Святині й благословіть ГОСПОДА ! 
<p>3 Нехай поблагословить вас ГОСПОДЬ зі Сіону, Який створив небо і землю. 

<h4>Псалмів 135 
<p>1 Алілуя! Хваліте ГОСПОДНЄ Ім’я, хваліте, ГОСПОДНІ слуги, 
<p>2 що несете служіння в ГОСПОДНЬОМУ Домі й у дворах Дому нашого Бога! 
<p>3 Хваліте ГОСПОДА, бо ГОСПОДЬ добрий! Співайте Його Імені, бо воно дивовижне! 
<p>4 Адже ГОСПОДЬ обрав Собі Якова, – Ізраїль, як Свою власність. 
<p>5 Я збагнув, Який величний ГОСПОДЬ, – наш ГОСПОДЬ понад усі боги. 
<p>6 Усе, що ГОСПОДЬ побажає, те чинить на небі й на землі, в морях і в усіх глибинах. 
<p>7 Він підіймає від кінців землі хмари, утворює блискавки під час дощу, випускає вітри зі Своїх сховищ. 
<p>8 Він знищив первістків Єгипту – як людей, так і худоби. 
<p>9 Явив ознаки й чудеса серед тебе, Єгипте, – на фараоні та на всіх його слугах. 
<p>10 Він вигубив чимало народів і знищив потужних царів: 
<p>11 Сіхона, царя аморейців, Оґа, царя башанського та всіх царів ханаанських, 
<p>12 віддавши їхню землю у спадщину – у спадщину Своєму народові, Ізраїлеві. 
<p>13 ГОСПОДИ, Твоє Ім’я вічне! З покоління в покоління пам’ятатимуть про Тебе, ГОСПОДИ ! 
<p>14 Адже ГОСПОДЬ заступатиметься за Свій народ, і над Своїми слугами Він змилосердиться. 
<p>15 Ідоли народів зі срібла та золота – витвори людських рук. 
<p>16 Вони мають уста, але не розмовляють; мають очі, та не бачать; 
<p>17 є в них вуха, але вони не чують, і немає дихання в їхніх устах. 
<p>18 Ті, хто їх виготовляє, стануть подібними до них, як і ті, котрі на них надіються. 
<p>19 Доме Ізраїлів, благослови ГОСПОДА ! Доме Аарона, благослови ГОСПОДА ! 
<p>20 Доме Левія, благослови ГОСПОДА ! Кожен, хто боїться ГОСПОДА, нехай благословить ГОСПОДА ! 
<p>21 Благословенний ГОСПОДЬ зі Сіону, Котрий перебуває в Єрусалимі! Алілуя! 

<h4>Псалмів 136 
<p>1 Прославляйте ГОСПОДА, бо Він добрий, і милість Його вічна! 
<p>2 Хваліте Бога над богами, бо милість Його вічна! 
<p>3 Хваліте Владику над владиками, бо милість Його вічна! – 
<p>4 Того єдиного, Хто творить великі чудеса, бо милість Його вічна! 
<p>5 Хто мудро створив небеса, бо милість Його вічна! 
<p>6 Хто утвердив землю над водами, бо милість Його вічна! 
<p>7 Хто створив великі світила, бо милість Його вічна! 
<p>8 Сонце, щоб управляло вдень, бо милість Його вічна! 
<p>9 Місяць і зорі, щоб управляли вночі, бо милість Його вічна! 
<p>10 Він, караючи Єгипет, знищив його первістків, бо милість Його вічна! 
<p>11 Вивів з-посеред них Ізраїль, бо милість Його вічна! 
<p>12 Рукою сильною і простягнутим раменом вивів їх, бо милість Його вічна! 
<p>13 Він розділив навпіл Червоне море, бо милість Його вічна, – 
<p>14 і перевів Ізраїль через нього, бо милість Його вічна! 
<p>15 Фараона ж і його військо скинув у Червоне море, бо милість Його вічна! 
<p>16 Він провадив Свій народ через пустелю, бо милість Його вічна! 
<p>17 Він розбив війська великих царів, бо милість Його вічна, – 
<p>18 знищив могутніх царів, бо милість Його вічна! 
<p>19 Сіхона, царя аморейців, бо милість Його вічна! 
<p>20 Оґа, царя башанського, бо милість Його вічна! 
<p>21 Він віддав їхні землі у спадщину, бо милість Його вічна,? 
<p>22 у спадщину Своєму слузі, Ізраїлеві, бо милість Його вічна! 
<p>23 Він пам’ятав про нас у нашому приниженні, бо милість Його вічна, 
<p>24 і визволив нас від наших ворогів, бо милість Його вічна! 
<p>25 Він дає поживу всьому живому, бо милість Його вічна! 
<p>26 Прославляйте Бога небесного, бо милість Його вічна! 

<h4>Псалмів 137 
<p>1 Над ріками вавилонськими ми сиділи й плакали, згадуючи Сіон. 
<p>2 Там, на їхніх вербах ми повісили наші гусла. 
<p>3 Адже ті, котрі взяли нас у полон, домагались від нас пісень, наші гнобителі жадали розваги, кажучи : Заспівайте нам сіонських пісень! 
<p>4 Як можемо ми співати ГОСПОДНЮ пісню на чужій землі? 
<p>5 Якщо я забуду тебе, Єрусалиме, нехай відмовить мені правиця моя. 
<p>6 Нехай прилипне мій язик до піднебіння, якщо не згадаю про тебе, Єрусалиме, – якщо не вважатиму тебе джерелом моєї радості. 
<p>7 Пригадай, ГОСПОДИ, синам Едома той день Єрусалима, коли вони вигукували: Руйнуйте його, руйнуйте аж до самих підвалин! 
<p>8 Дочко вавилонська, руйнівнице! Блаженний той, хто відплатить тобі тим самим, що ти заподіяла нам! 
<p>9 Благословенний той, хто і твоїх немовлят схопить і розіб’є об скелю ! 

<h4>Псалмів 138 
<p>1 Прославлятиму Тебе, ГОСПОДИ, від усього мого серця, співатиму Тобі перед богами. 
<p>2 Схилюсь перед Твоїм святим Храмом і прославлю Твоє Ім’я за Твою любов і Твою правду, бо Ти понад усе звеличив Своє Ім’я та Своє слово. 
<p>3 Того дня, коли я заволав до Тебе, ти відповів мені, наділивши душу мою силою. 
<p>4 Нехай прославлять Тебе, ГОСПОДИ, всі царі землі, коли вони почують слова з Твоїх уст! 
<p>5 Вони оспівуватимуть дороги ГОСПОДНІ, бо слава ГОСПОДНЯ велика! 
<p>6 Адже високо ГОСПОДЬ : і на покірного Він споглядає, і гордого здалека впізнає. 
<p>7 Якщо б я опинився в небезпеці, Ти збережеш моє життя. Проти лютості моїх ворогів Ти простягнеш Свою руку, і Твоя правиця врятує мене. 
<p>8 ГОСПОДЬ учинить це заради мене! ГОСПОДИ, милість Твоя вічна, не залишай діла Своїх рук! 

<h4>Псалмів 139 
<p>1 ГОСПОДИ, Ти мене випробував і знаєш. 
<p>2 Ти відаєш, коли я сідаю і коли встаю, Ти заздалегідь знаєш думки мої. 
<p>3 Ти визначаєш мою дорогу і мій відпочинок, Тобі відомі всі мої стежки. 
<p>4 Бо, ще нема слова на моєму язику, а Ти, ГОСПОДИ, вже все знаєш. 
<p>5 Ти оточуєш мене спереду і ззаду, кладеш на мене Свою руку. 
<p>6 Дивовижне для мене Твоє відання! Воно вище мого розуміння, і я не спроможний осягнути його! 
<p>7 Куди піду від Твого Духа і куди втечу від Твого обличчя? 
<p>8 Якщо б я піднявся на небо, – Ти там. Зійшов би я в шеол, – і там Ти. 
<p>9 Якби я полетів на крилах зірниці й поселився на краю моря, – 
<p>10 то й там Твоя рука попровадила б мене, – Твоя правиця підтримала б мене. 
<p>11 А коли б я сказав: Ось темрява вкриє мене, і замість світла хай ніч огорне мене. 
<p>12 Але й темрява не темна для Тебе, і ніч такаж світла, як день, – темрява стала би світлом. 
<p>13 Ти створив мої нутрощі, сформував мене в лоні моєї матері. 
<p>14 Я славлю Тебе за те, що Ти так дивовижно і пречудово створив мене! Дивовижні всі Твої вчинки, і моя душа це дуже добре усвідомлює. 
<p>15 Не була прихована від Тебе жодна моя кісточка, хоч я створювався у тайні, коли в земних глибинах уміло формувалося моє єство. 
<p>16 Мій зародок бачили очі Твої, і в книзі Твоїй були записані всі майбутні дні, коли жодного з них ще не було. 
<p>17 Якими ж дорогоцінними стали для мене, Боже, Твої задуми, і як їх невимовно багато! 
<p>18 Якби я захотів їх перелічити, то їх було б більше, ніж піску! Я прокидаюся і, як раніше, все ще з Тобою. 
<p>19 О якби Ти, Боже, знищив нечестивого і відвернув від мене кровожерливих людей! 
<p>20 Адже вони зрадливо говорять про Тебе. Вороги Твої зловживають Твоїм іменем. 
<p>21 Хіба я, ГОСПОДИ, не повинен ненавидіти тих, котрі Тебе ненавидять, і гидувати тими, котрі повстають проти Тебе? 
<p>22 Ненавиджу їх усією душею, – вони стали мені ворогами! 
<p>23 Досліди мене, Боже, і пізнай моє серце. Випробуй мене і пізнай мої думки! 
<p>24 Подивись, чи не йду я згубною дорогою, і скеруй мене на шлях вічний. 

<h4>Псалмів 140 
<p>1 
<p>2 Визволи мене, ГОСПОДИ, від злих людей, збережи мене від насильників, 
<p>3 котрі замишляють у серці зло, щодня затівають протистояння. 
<p>4 Вони гострять свої язики, наче гадюки, зміїна отрута в їхніх устах. Музична пауза. 
<p>5 Захисти мене, ГОСПОДИ, від рук нечестивих, збережи мене від жорстоких людей, які задумали збити мене з ніг. 
<p>6 Пихаті поставили для мене тенета й мотузки, натягнули біля стежки сітку, приготували на мене сильце. Музична пауза. 
<p>7 Але я сказав ГОСПОДЕВІ : Ти мій Бог! Почуй, ГОСПОДИ, голос мого благання! 
<p>8 ГОСПОДИ, Владико, Ти опора мого спасіння, Ти захистив мою голову в день битви. 
<p>9 І тепер, ГОСПОДИ, не допусти, щоб здійснилося бажання нечестивого. Не дай, щоб збулися їхні задуми, аби вони не вихвалялись. Музична пауза. 
<p>10 Усіх, що мене оточили, нехай вкриє зло їхніх уст. 
<p>11 Нехай впаде на них жаріюче вугілля, нехай їх скинуть у прірву, щоб ніколи вони не піднялись! 
<p>12 Злоязика людина не втримається на землі; людину насильницьку каратиме власне зло поки не знищить. 
<p>13 Я знаю, що ГОСПОДЬ стане на захист бідного і відомстить за убогого. 
<p>14 Тому праведні прославлятимуть Твоє Ім’я, і справедливі житимуть у Твоїй присутності. 

<h4>Псалмів 141 
<p>1 ГОСПОДИ, я волаю до Тебе, поспіши до мене! Почуй голос мій, коли кличу до Тебе. 
<p>2 Нехай підійметься до Тебе молитва моя, як пахощі кадила, а мої руки піднесені до Тебе, як вечірня жертва. 
<p>3 ГОСПОДИ, постав охорону біля моїх уст, охороняй двері моїх губ. 
<p>4 Не допусти, щоб моє серце було схильне до якогось зла, аби я не брав участі в поганих справах людей, які чинять злочин, споживаючи їхні ласощі. 
<p>5 Коли мене карає праведник у своїй доброті, то його докір для мене – це добірна олія для моєї голови, але молитва моя проти злочинів нечестивих. 
<p>6 Коли зі скелі будуть скинуті їхні судді, тоді зрозуміють, що мої слова були вірні. 
<p>7 Як орють і розбивають землю, так будуть розкидані їхні кості при вході до шеолу. 
<p>8 Але до Тебе, ГОСПОДИ, Владико, звернені очі мої! У Тобі я знайшов притулок, не залишай мене без захисту. 
<p>9 Стережи мене від пастки, яку на мене розставили, та від сильця злочинців! 
<p>10 Нехай всі нечестиві попадуться у власні пастки, тоді як єдиний я їх уникну. 

<h4>Псалмів 142 
<p>1 
<p>2 З усіх сил я волаю до ГОСПОДА, щосили я кричу в молитві до ГОСПОДА. 
<p>3 Виливаю перед Ним своє благання, відкриваю Йому свою журбу. 
<p>4 Коли знемагає у мені мій дух, Ти знаєш мою стежку. На дорозі, якою я ходжу, розставили на мене пастку. 
<p>5 Дивлюся праворуч і бачу: нема нікого, хто на мене звернув би увагу, нікуди мені діватись, і нема того, хто потурбувався би про мене. 
<p>6 Тоді я заволав до Тебе, ГОСПОДИ, і сказав: Ти – мій притулок, моя доля на землі живих. 
<p>7 Прислухайся до мого благання, бо я дуже пригнічений! Визволи мене від моїх переслідувачів, бо вони сильніші за мене. 
<p>8 Виведи мою душу з в’язниці, аби я прославив Твоє Ім’я. Навколо мене зберуться праведні, коли Ти виявиш до мене благовоління. 

<h4>Псалмів 143 
<p>1 ГОСПОДИ, почуй мою молитву, прислухайся до мого благання і у Своїй вірності й праведності дай мені відповідь! 
<p>2 І не позивайся в суд на Свого слугу, бо ніхто зі живих людей перед Тобою не виправдається. 
<p>3 Адже ворог переслідує мене, готовий втоптати моє життя в землю, штовхає мене в темряву, як давно померлих. 
<p>4 Слабне в мені дух мій, тривожиться в мені серце моє. 
<p>5 Я згадую дні давні, роздумую про всі Твої діяння, розмірковую над ділами Твоїх рук. 
<p>6 Я простягаю до Тебе свої руки, бо моя душа прагне Тебе, як пересохла земля. Музична пауза. 
<p>7 Не затримуйся з відповіддю для мене, ГОСПОДИ, бо мій дух занепадає. Не відвертайся від мене, щоб я не уподібнився до тих, що сходять у могилу. 
<p>8 Дай мені на світанку відчути Твою милість, бо на Тебе я покладаюсь. Покажи мені дорогу, якою маю йти, бо до Тебе я підношу свою душу! 
<p>9 Рятуй мене від моїх ворогів, ГОСПОДИ, бо лиш у Тебе я знайду захист. 
<p>10 Навчи мене чинити волю Твою, бо Ти мій Бог. Нехай Твій добрий Дух провадить мене по рівній землі. 
<p>11 ГОСПОДИ, заради Твого Імені оживи мене, у Своїй праведності виведи мене з недолі. 
<p>12 І в Своїй милості до мене знищ моїх ворогів, вигуби всіх моїх гнобителів, адже я – Твій слуга! 

<h4>Псалмів 144 
<p>1 Благословенний ГОСПОДЬ, моя Скеля, Котрий готує мої руки до битви, мої пальці – до бою. 
<p>2 Він – моя ласка, моя опора, мій притулок, мій визволитель, мій щит, і на Нього я покладаюсь. Він мій народ підпорядковує мені. 
<p>3 ГОСПОДИ, хто така людина, що Ти піклуєшся про неї, і людський син, що Ти звертаєш на нього увагу? 
<p>4 Людина схожа до пари, – її дні, як тінь, що зникає. 
<p>5 ГОСПОДИ, нахили Твої небеса і зійди, доторкнися до гір і вони почнуть диміти. 
<p>6 Пошли блискавицю і розпороши їх, пусти Свої стріли і приведи їх у збентеження. 
<p>7 Простягни Свою руку з висоти й визволи мене, врятуй мене від великих вод, від рук чужинців, 
<p>8 уста яких говорять неправду, а їхня рука – це правиця обману. 
<p>9 Боже, я заспіваю Тобі нову пісню, на десятиструнному псалтирі заграю Тобі; 
<p>10 Ти даєш царям перемогу і спасаєш Свого слугу Давида від згубного меча. 
<p>11 Визволь мене і врятуй мене з рук чужинців, уста яких говорять неправду, а їхня рука – це правиця обману. 
<p>12 Нехай наші сини будуть, як нові саджанці, добре вирощені в своїй юності, а наші дочки – гарні, наче вміло вирізьблені храмові колони. 
<p>13 Наші комори хай будуть повні запасами усякого добра; наші вівці нехай плодяться тисячами, – нехай вони плодяться десятками тисяч на наших полях; 
<p>14 нехай наша скотина буде плодовита без викиднів і втрат, а на вулицях наших нехай не буде ні крику, ні плачу. 
<p>15 Щасливий народ, у якого така доля. Блаженний народ, у якого ГОСПОДЬ є його Богом. 

<h4>Псалмів 145 
<p>1 Я буду величати Тебе, мій Боже і Царю! Буду благословляти Твоє Ім’я повіки. 
<p>2 Щодня благословлятиму Тебе і прославлятиму Твоє Ім’я навіки вічні. 
<p>3 Великий ГОСПОДЬ і достойний найвищої хвали! Його велич незбагненна. 
<p>4 З покоління в покоління будуть прославляти Твої діяння, звіщаючи про Твою могутність, й 
<p>5 усвідомлюючи велику славу Твоєї величі. Твої дивовижні діла 
<p>6 розповідатимуть про могутність Твоїх чудових звершень, як і я звіщаю про Твою велич. 
<p>7 Ділитимуться з іншими спогадами про Твою велику доброту й оспівуватимуть Твою праведність. 
<p>8 Милостивий і співчутливий ГОСПОДЬ, довготерпеливий і сповнений любові. 
<p>9 ГОСПОДЬ добрий до всіх; Його милосердя помітне на всіх Його вчинках. 
<p>10 Тебе, ГОСПОДИ, прославляють усі Твої діяння, Тебе благословляють усі вірні Твої. 
<p>11 Вони оповідатимуть про славу Твого Царства й звіщатимуть про Твою могутність, 
<p>12 аби дізнались усі люди про Твою силу, славу і велич Твого Царства. 
<p>13 Твоє Царство – Царство вічне, Твоє владарювання – на всі покоління. 
<p>14 ГОСПОДЬ підтримує всіх падаючих, і підносить усіх пригноблених. 
<p>15 Очі всіх спрямовані до Тебе, і Ти своєчасно даєш їм поживу. 
<p>16 Розтуляєш Свою руку і насичуєш за потребою все живе. 
<p>17 Справедливий ГОСПОДЬ на всіх Своїх шляхах і милосердний у всіх Своїх учинках. 
<p>18 ГОСПОДЬ близький до всіх, котрі волають до Нього, – до тих, котрі від щирого серця благають Його. 
<p>19 Він виконує бажання всіх, котрі Його бояться, вислуховує їхні благання і спасає їх. 
<p>20 ГОСПОДЬ охороняє тих, котрі Його люблять, а всіх нечестивих знищить. 
<p>21 Мої уста виголошуватимуть ГОСПОДНЮ хвалу. Нехай усяке тіло благословляє Його святе Ім’я повік-віків. 

<h4>Псалмів 146 
<p>1 Алілуя! Хвали, душе моя, ГОСПОДА ! 
<p>2 Хвалитиму ГОСПОДА, поки живу, співатиму моєму Богові усе своє життя! 
<p>3 Не покладайтесь на князів – на жодного людського сина, який не може спасти. 
<p>4 Виходить його дух, і він повертається в свою землю. Того ж дня щезають усі його задуми. 
<p>5 Блаженний той, кому допомагає Бог Якова, і хто покладається на свого ГОСПОДА Бога, 
<p>6 Який створив небо й землю, моря і все, що в них, і Який повіки зберігає вірність, 
<p>7 чинить провосуддя скривдженим, дає поживу голодним. ГОСПОДЬ звільняє ув’язнених, 
<p>8 ГОСПОДЬ відкриває очі сліпим, ГОСПОДЬ підносить пригноблених, ГОСПОДЬ любить праведних. 
<p>9 ГОСПОДЬ захищає приходців, підтримує сироту і вдову, але шляхи нечестивих Він руйнує. 
<p>10 ГОСПОДЬ царюватиме вічно, твій Бог, Сіоне, – протягом усіх поколінь. Алілуя! 

<h4>Псалмів 147 
<p>1 Хваліте ГОСПОДА ! Адже добре співати нашому Богові; це приємно. Хвала личить Йому. 
<p>2 ГОСПОДЬ відбудовує Єрусалим, збирає розпорошених Ізраїлю. 
<p>3 Він лікує розбитих серцем, перев’язує їхні рани. 
<p>4 Він визначає кількість зірок і кожній з них дає ім’я. 
<p>5 Великий наш ГОСПОДЬ, і потужна сила Його; мудрість Його безмежна. 
<p>6 ГОСПОДЬ підносить принижених, а нечестивих впокорює аж до землі. 
<p>7 Співайте ГОСПОДУ з вдячністю, грайте нашому Богові на гуслах! 
<p>8 Він вкриває небо хмарами, посилає на землю дощ, одягає гори травою, 
<p>9 дає худобі їжу, годує воронят, які просять у Нього. 
<p>10 Він не любується силою коня, не ногами мужа захоплюється; 
<p>11 ГОСПОДЬ любить тих, котрі бояться Його, котрі покладаються на Його милосердя. 
<p>12 Єрусалиме, прославляй ГОСПОДА ! Сіоне, величай свого Бога! 
<p>13 Бо Він укріпляє засуви твоїх брам, благословляє твоїх дітей посеред тебе. 
<p>14 Зберігає мир у твоїх кордонах і годує тебе відбірною пшеницею. 
<p>15 Посилає на землю Своє повеління і Його слово миттєво несеться всюди! 
<p>16 Він посилає сніг, наче вовну, розсипає іній, як попіл; 
<p>17 розкидає Свій град, наче крихти хліба, і хто встоїть перед Його морозом? 
<p>18 Пошле Своє слово, і все тане, повіє Своїм вітром, і потечуть води. 
<p>19 Сповістив Він Своє слово Якову, Свої закони й Свої постанови – Ізраїлеві. 
<p>20 Він не вчинив цього жодному народові, Своїх рішень Він не оголосив нікому. Алілуя! 

<h4>Псалмів 148 
<p>1 Алілуя! Хваліте ГОСПОДА з небес, хваліте Його на висотах! 
<p>2 Прославляйте Його, всі Його ангели. Хваліте Його, усі Його небесні воїнства! 
<p>3 Хваліте Його, сонце й місяцю, хваліте Його, всі сяючі зірки! 
<p>4 Прославляйте Його, Небеса небес і води, що над небесами! 
<p>5 Хай славлять ГОСПОДНЄ ім’я, бо Він наказав, – і вони були створені! 
<p>6 Він поставив їх на віки вічні, встановив закон ( порядок ), що не змінюється. 
<p>7 Хваліте ГОСПОДА із землі, тварини-велетні й усі глибини, 
<p>8 вогонь, град, сніг, туман, вітряні бурі, що виконуєте Його веління, 
<p>9 гори й усі пагорби, плодові дерева й усі кедри, 
<p>10 звірі і всяка скотина, плазуни й крилаті птахи, 
<p>11 царі землі й усі народи, вельможі й усі судді землі, 
<p>12 юнаки й дівчата, люди похилого віку разом з молодими! 
<p>13 Хай прославляють Господнє Ім’я, бо лише Його Ім’я піднесене. Величність Його понад землю і небеса. 
<p>14 Він підняв силу Свого народу. Слава усім Його вірним синам Ізраїля, – народові, який близький Йому! Алілуя! 

<h4>Псалмів 149 
<p>1 Алілуя! Заспівайте ГОСПОДЕВІ нову пісню на славу Йому в зібранні вірних! 
<p>2 Хай радіє Ізраїль своїм Творцем, нехай пишаються діти Сіону своїм Царем! 
<p>3 Нехай прославляють Його Ім’я в хороводах, хай грають Йому на тимпані й псалтирі! 
<p>4 Адже ГОСПОДЬ любить Свій народ, увінчує покірних спасінням. 
<p>5 Праведні торжествуватимуть у славі й радітимуть навіть на своїх постелях. 
<p>6 Нехай прославлення Бога буде на їхніх устах і двосічний меч в їхніх руках, 
<p>7 аби відплатити племенам, покарати народи; 
<p>8 щоб пов’язати путами їхніх царів, а їхніх вельмож закувати в кайдани, 
<p>9 виконуючи над ними записаний суд. Це діло честі всіх Його вірних слуг! Алілуя! 

<h4>Псалмів 150 
<p>1 Алілуя! Хваліте Бога в Святині Його, прославляйте Його на неосяжному Його небозводі! 
<p>2 Хваліте Його за великі Його діяння, хваліте Його в безмежній Його величі! 
<p>3 Хваліте Його звуком трубним, славте Його на псалтирі й гуслах! 
<p>4 Хваліте Його з тимпаном у хороводах, хваліте Його на струнах і сопілці! 
<p>5 Прославляйте Його на дзвінких цимбалах, хваліте Його на гучних цимбалах! 
<p>6 Все, що дихає, нехай славить ГОСПОДА ! Алілуя! 