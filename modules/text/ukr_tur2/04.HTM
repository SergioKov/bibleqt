<h2></h2>

<h4>Числа 1 
<p>1 ГОСПОДЬ промовив до Мойсея в Сінайській пустелі, в Наметі Свідчення, першого дня, другого місяця, другого року після їхнього виходу з Єгипетського краю наступні слова: 
<p>2 Проведіть перелік усієї громади Ізраїлевих нащадків за їхніми родами, за їхніми батьківськими домами, за кількістю імен, кожного чоловіка поголовно, 
<p>3 від двадцяти років і старше, – кожного, хто здатний до військової служби в Ізраїлі. Ти і Аарон порахуйте їх за їхніми військовими підрозділами. 
<p>4 З вами нехай будуть по одному представнику від племені, – голови своїх батьківських домів. 
<p>5 Ось імена мужів, які стоятимуть при вас: від Рувима – Еліцур, син Шедеура. 
<p>6 Від Симеона – Шелуміїл, син Цурішаддая. 
<p>7 Від Юди – Нахшон, син Аммінадава. 
<p>8 Від Іссахара – Натанаїл, син Цуара. 
<p>9 Від Завулона – Еліяв, син Хелона. 
<p>10 Стосовно ж синів Йосифа, то від Єфрема буде Елішама, син Аммігуда, а від Манассії – Ґамалиїл, син Педацура. 
<p>11 Від Веніяміна – Абідан, син Ґідеоні. 
<p>12 Від Дана – Ахієзер, син Амішаддая. 
<p>13 Від Асира – Паґіїл, син Окрана. 
<p>14 Від Ґада – Еліясаф, син Деуїла. 
<p>15 Від Нефталима – Ахіра, син Енана. 
<p>16 Це – покликані від громади, начальники своїх батьківських племен. Вони голови Ізраїлевих тисяч. 
<p>17 Тож Мойсей та Аарон взяли цих, названих поіменно мужів, і 
<p>18 першого дня, другого місяця зібрали всю громаду, і зробили перепис згідно з їхнім народженням, за їхніми родами, за їхніми батьківськими домами, за кількістю імен, від двадцяти років і старше, поголовно, 
<p>19 як і наказав ГОСПОДЬ Мойсеєві. Тож він зробив перепис у Сінайській пустелі. 
<p>20 І були: нащадки Рувима, первістка Ізраїля, їхній родовід, за їхніми родами, за їхніми батьківськими домами, за кількістю імен, поголовно, усіх чоловіків, від двадцяти років і старше, усіх здатних до військової служби, – 
<p>21 нараховано їх в племені Рувима сорок шість тисяч п’ятсот. 
<p>22 У нащадків Симеона, їхній родовід, за їхніми родами, за їхніми батьківськими домами, їхній перелік за кількістю імен, поголовно, усіх чоловіків, від двадцяти років і старше, усіх здатних до військової служби, – 
<p>23 нараховано їх у племені Симеона п’ятдесят дев’ять тисяч триста. 
<p>24 У нащадків Ґада, їхній родовід, за їхніми родами, за їхніми батьківськими домами, за кількістю імен, від двадцяти років і старше, усіх здатних до військової служби, – 
<p>25 нараховано їх у племені Ґада сорок п’ять тисяч шістсот п’ятдесят. 
<p>26 У нащадків Юди, їхній родовід, за їхніми родами, за їхніми батьківськими домами, за кількістю імен, від двадцяти років і старше, усіх здатних до військової служби, – 
<p>27 нараховано їх у племені Юди сімдесят чотири тисячі шістсот. 
<p>28 У нащадків Іссахара, їхній родовід, за їхніми родами, за їхніми батьківськими домами, за кількістю імен, від двадцяти років і старше, усіх здатних до військової служби, – 
<p>29 нараховано їх у племені Іссахара п’ятдесят чотири тисячі чотириста. 
<p>30 У нащадків Завулона, їхній родовід, за їхніми родами, за їхніми батьківськими домами, за кількістю імен, від двадцяти років і старше, усіх здатних до військової служби, – 
<p>31 нараховано їх у племені Завулона п’ятдесят сім тисяч чотириста. 
<p>32 У нащадків Йосифа, зокрема нащадків Єфрема, їхній родовід, за їхніми родами, за їхніми батьківськими домами, за кількістю імен, від двадцяти років і старше, усіх здатних до військової служби, – 
<p>33 нараховано їх у племені Єфрема сорок тисяч п’ятсот. 
<p>34 У нащадків Манассії, їхній родовід, за їхніми родами, за їхніми батьківськими домами, за кількістю імен, від двадцяти років і старше, усіх здатних до військової служби, – 
<p>35 нараховано їх у племені Манассії тридцять дві тисячі двісті. 
<p>36 У нащадків Веніяміна, їхній родовід, за їхніми родами, за їхніми батьківськими домами, за кількістю імен, від двадцяти років і старше, усіх здатних до військової служби, – 
<p>37 нараховано їх у племені Веніяміна тридцять п’ять тисяч чотириста. 
<p>38 У нащадків Дана, їхній родовід, за їхніми родами, за їхніми батьківськими домами, за кількістю імен, від двадцяти років і старше, усіх здатних до військової служби, – 
<p>39 нараховано їх у племені Дана шістдесят дві тисячі сімсот. 
<p>40 У нащадків Асира, їхній родовід, за їхніми родами, за їхніми батьківськими домами, за кількістю імен, від двадцяти років і старше, усіх здатних до військової служби, – 
<p>41 нараховано їх у племені Асира сорок одну тисячу п’ятсот. 
<p>42 У нащадків Нефталима, їхній родовід, за їхніми родами, за їхніми батьківськими домами, за кількістю імен, від двадцяти років і старше, усіх здатних до військової служби, – 
<p>43 нараховано їх у племені Нефталима п’ятдесят три тисячі чотириста. 
<p>44 Це перелік, який здійснив Мойсей та Аарон, разом з начальниками Ізраїлю в кількості дванадцяти чоловіків. По одному чоловікові від кожного батьківського дому. 
<p>45 Усіх порахованих Ізраїлевих нащадків за їхніми батьківськими домами, від двадцяти років і старше, – всіх здатних до військової служби в Ізраїлі, 
<p>46 за загальним переліком було шістсот три тисячі п’ятсот п’ятдесят чоловіків. 
<p>47 А левіти за своїм батьківським племенем не були разом з іншими пораховані, 
<p>48 бо промовив ГОСПОДЬ до Мойсея такі слова: 
<p>49 Лише племені Левія не рахуватимеш, а їхньої кількості не внесеш до числа Ізраїлевих нащадків. 
<p>50 Признач левітів відповідальними за Намет Свідчення, за все його обладнання і усе, що є в ньому. Вони носитимуть Намет і всі його речі. Левіти здійснюватимуть служіння в Наметі і довкола нього розташовуватимуть свій табір. 
<p>51 Коли потрібно буде Намет переносити, то левіти розбиратимуть його, а коли Намет зупинятиметься з табором, то левіти складатимуть його. Коли ж хто сторонній наблизиться до нього, той помре. 
<p>52 Ізраїлеві нащадки будуть таборитись кожний за місцем розташування свого табору, кожний під своїм прапором, за своїми військовими підрозділами. 
<p>53 Левіти ж будуть таборуватись довкола Намету Свідчення, аби не впав гнів на громаду Ізраїлевих нащадків. Левіти нестимуть варту біля Намету Свідчення. 
<p>54 Нащадки Ізраїля зробили все. Як ГОСПОДЬ наказав Мойсеєві, так вони і вчинили. 

<h4> Числа 2 
<p>1 І промовив ГОСПОДЬ до Мойсея та Аарона, такі слова: 
<p>2 Ізраїльтяни будуть таборуватися кожний під своїм прапором і за ознаками своїх батьківських домів. Вони ставатимуть табором навпроти Намету Свідчення, тобто навколо нього. 
<p>3 Спочатку, на схід сонця, під прапором свого табору стане плем’я Юди за своїми військовими підрозділами. Начальник Юдиних нащадків – Нахшон, син Аммінадава. 
<p>4 Його військо, згідно перепису, налічує сімдесят чотири тисячі шістсот чоловіків. 
<p>5 Поруч з ним стане табором плем’я Іссахара. Начальник нащадків Іссахара – Натанаїл, син Цуара. 
<p>6 Його військо, згідно перепису, налічує п’ятдесят чотири тисячі чотириста чоловіків. 
<p>7 Далі таборуватиме плем’я Завулона. Начальник нащадків Завулона – Еліяв, син Хелона. 
<p>8 Його військо, згідно перепису, налічує п’ятдесят сім тисяч чотириста чоловіків. 
<p>9 Усіх, хто пройшов перепис з табору Юди, – сто вісімдесят шість тисяч чотириста чоловіків, за його військовими підрозділам. Вони вирушатимуть першими. 
<p>10 Прапор табору Рувима, за його військовими підрозділами, стане на південній стороні. Начальник Рувимових синів – Еліцур, син Шедеура. 
<p>11 Його військо, згідно перепису, налічує сорок шість тисяч п’ятсот чоловіків. 
<p>12 Поруч з ним ставатиме табором плем’я Симеона. Начальник нащадків Симеона – Шелуміїл, син Цурішаддая. 
<p>13 Його військо, згідно перепису, налічує п’ятдесят дев’ять тисяч триста чоловіків. 
<p>14 Наступним буде плем’я Ґада. Начальник нащадків Ґада – Еліясаф, син Руела. 
<p>15 Його військо, згідно перепису, налічує сорок п’ять тисяч шістсот п’ятдесят чоловіків. 
<p>16 Усього тих, котрі пройшли перепис у таборі Рувима, – сто п’ятдесят одна тисяча чотириста п’ятдесят чоловіків, за його військовими підрозділам. Вони вирушатимуть другими. 
<p>17 Наступним вирушатиме Намет Свідчення і табір левітів. Вони будуть йти всередині таборів. Як ставатимуть табором, так будуть і рушати, – кожний за своїм порядком, і під своїм прапором. 
<p>18 Прапор табору Єфрема за його військовими підрозділами буде стояти із західної сторони, тобто від моря. Начальник Єфремових нащадків – Елішама, син Аммігуда. 
<p>19 Його військо, згідно перепису, налічує сорок тисяч п’ятсот чоловіків. 
<p>20 Поряд з ним таборуватиме плем’я Манассії. Начальник нащадків Манассії – Гамалиїл, син Педацура. 
<p>21 Його військо, згідно перепису, налічує тридцять дві тисячі двісті. 
<p>22 Далі стоятиме плем’я Веніяміна. Начальник Веніямінових нащадків – Абідан, син Ґідеоні. 
<p>23 Його військо, згідно перепису, налічує тридцять п’ять тисяч чотириста. 
<p>24 Усіх же, хто пройшов перепис у таборі Єфрема, – сто вісім тисяч сто чоловіків, за його військовими підрозділами. Вони вирушатимуть третіми. 
<p>25 Прапор табору Дана за його військовими підрозділами стоятиме з північної сторони. Начальник нащадків Дана – Ахієзер, син Аммішаддая. 
<p>26 Його військо, згідно перепису, налічує шістдесят дві тисячі сімсот чоловіків. 
<p>27 Поряд з ним ставатиме табором плем’я Асира. Начальник Асирових нащадків – Паґіїл, син Охрана. 
<p>28 Його військо, згідно перепису, налічує сорок одну тисячу п’ятсот. 
<p>29 Наступним буде плем’я Нефталима. Начальник нащадків Нефталима – Ахіра, син Енана. 
<p>30 Його військо, згідно перепису, налічує п’ятдесят три тисячі чотириста чоловіків. 
<p>31 Усього, відповідно до перепису в таборі Дана – сто п’ятдесят сім тисяч шістсот чоловіків, за його військовими підрозділами. Вони вирушатимуть останніми, під своїми прапорами. 
<p>32 Це перелік усіх Ізраїлевих нащадків за їхніми батьківськими домами. Усього нараховано в таборах за їхніми військовими підрозділами, шістсот три тисячі п’ятсот п’ятдесят чоловіків. 
<p>33 А левіти не були пораховані між нащадками Ізраїля, як і наказав ГОСПОДЬ Мойсеєві. 
<p>34 Ізраїлеві нащадки зробили все так, як заповів ГОСПОДЬ Мойсеєві. Так вони отаборювалися під своїми прапорами, і так вирушали, кожний за своїми родами, при своєму батьківському домі. 

<h4> Числа 3 
<p>1 Ось родовід Аарона і Мойсея в час, коли ГОСПОДЬ промовляв до Мойсея на Сінайській горі. 
<p>2 Імена синів Аарона: первонароджений Надав, далі Авігу, Елеазар та Ітамар. 
<p>3 Це імена Ааронових синів-священиків, які були помазані й уповноважені для священнослужіння. 
<p>4 Однак Надав і Авігу померли перед ГОСПОДОМ, коли вони принесли чужий вогонь перед ГОСПОДОМ у Сінайській пустелі. Дітей у них не було, тому лише Елеазар та Ітамар звершували священицьке служіння разом зі своїм батьком Аароном. 
<p>5 І промовив ГОСПОДЬ Мойсеєві такі слова: 
<p>6 Візьми плем’я Левія і постав його перед священиком Аароном, аби вони з ним служили. 
<p>7 Вони виконуватимуть все те, за що несе відповідальність він та вся громада щодо нагляду за Наметом Свідчення та здійснення служіння в Святилищі. 
<p>8 Вони мають слідкувати за всім обладнанням Намету Свідчення, а також наглядати за всім, що Ізраїлеві нащадки мають чинити у зв’язку з усім служінням у Скинії. 
<p>9 Віддай левітів Ааронові та його синам. Вони в повному його розпорядженні від Ізраїлевих нащадків. 
<p>10 Тож настановиш Аарона та його синів, аби вони пильнували свого священицького служіння. Хто наблизиться зі сторонніх помре! 
<p>11 І звернувся ГОСПОДЬ до Мойсея з такими словами: 
<p>12 Ось, Я взяв левітів з-поміж Ізраїлевих нащадків замість кожного первістка, розкриваючого утробу, серед Ізраїлевих нащадків. Левіти будуть Моїми! 
<p>13 Адже Мені належить кожний первісток. З того дня, коли Я уразив усіх первістків у Єгипетському краю, Я присвятив Собі кожного первістка в Ізраїлі від людини до тварини. Вони належать Мені. Я – ГОСПОДЬ ! 
<p>14 І промовив ГОСПОДЬ до Мойсея в Сінайській пустелі, такі слова: 
<p>15 Зроби перепис нащадків Левія за їхніми батьківськими домами, за їхніми родами. Включиш у перепис кожного чоловіка від місяця і старше. 
<p>16 І порахував їх Мойсей за наказом ГОСПОДНІМ, як йому було сказано. 
<p>17 Ось сини Левія за їхніми іменами: Гершон, Кегат і Мерарі. 
<p>18 А ось імена синів Гершона за їхніми родами: Лівні та Шімей. 
<p>19 Сини Кегата за їхніми родами: Амрам, Їцгар, Хеброн і Уззіїл. 
<p>20 Сини Мерарі за їхніми родами: Махлі та Муші. Це роди левітів за їхніми батьківськими домами. 
<p>21 Від Гершона: рід Лівні та рід Шімея. Це роди гершонійців. 
<p>22 Їхня загальна кількість з урахуванням усіх чоловіків віком від місяця і старше, за переліком становить сім тисяч п’ятсот. 
<p>23 Роди Гершона отаборяться за Наметом зі сторони моря, тобто на захід. 
<p>24 Начальником батьківського дому Гершона був Еліясаф, син Лаїла. 
<p>25 Під наглядом нащадків Гершона в Наметі Свідчення був сам Намет, його накриття і завіса при вході в Намет Свідчення, 
<p>26 а також завіси двору, завіса при вході у двір, що навколо Намету, та навколо жертовника, його шнури з усім його спорядженням. 
<p>27 Від Кегата походять : рід амрамців, рід іцхарців, рід хебронців і рід уззіїлців. Це роди кегатівців. 
<p>28 Кількість усіх чоловіків від одного місяця і вище становила вісім тисяч шістсот. Вони здійснювали нагляд за служінням у Святині. 
<p>29 Роди синів Кегата отаборяться з південного боку Намету. 
<p>30 Начальником батьківського дому родів кегатівців був Еліцафан, син Уззіїла. 
<p>31 Під їхнім наглядом були: ковчег, стіл, світильник, жертовники і обладнання Святині, необхідне для звершення служіння, а також завіса, і все служіння, пов’язане з усім цим. 
<p>32 А начальником над начальниками левітів був Елеазар, син священика Аарона. Він здійснював нагляд над відповідальними за функціонуванням Святилища. 
<p>33 Від Мерарі походять : рід Махлі й рід Муші. Це роди Мерарі. 
<p>34 Загальна кількість з урахуванням всіх чоловіків від місяця і вище становила шість тисяч двісті. 
<p>35 Начальником батьківського дому родів Мерарі був Цуріїл, син Авіхаїла. Вони таборитимуться з північного боку Намету. 
<p>36 Під наглядом і охороною синів Мерарі будуть дошки Намету, його поперечки-засуви, його стовпи, його підставки, все його обладнання і всяке його обслуговування, 
<p>37 а також стовпи довкола двору, і їхні підставки, і їхні кілки, і їхні шнури. 
<p>38 Спереду Намету, тобто зі східної сторони Намету Свідчення, таборитимуться Мойсей та Аарон зі своїми синами. Вони здійснюватимуть нагляд і охорону Святилища замість Ізраїлевих нащадків. Хто ж зі сторонніх наблизиться, той помре. 
<p>39 Отже всіх переписаних левітів, яких за наказом ГОСПОДА порахував Мойсей з Аароном, за їхніми родами, тобто всіх чоловіків від одного місяця і старше було двадцять дві тисячі. 
<p>40 Тоді промовив ГОСПОДЬ до Мойсея: Зроби перепис усіх первородних чоловіків серед Ізраїлевих нащадків, від місяця і вище, та визнач кількість їхніх імен. 
<p>41 І візьмеш для Мене левітів замість усіх первістків від Ізраїлевих нащадків. Я – ГОСПОДЬ ! І худобу левітів замість усього первонародженого з-поміж худоби Ізраїлевих нащадків. 
<p>42 Як і заповів ГОСПОДЬ, Мойсей зробив перепис усіх первородних серед Ізраїлевих нащадків. 
<p>43 І були пораховані всі первородні чоловіки. Загальна кількість імен від місяця і вище за переписом становила двадцять дві тисячі двісті сімдесят три. 
<p>44 І промовив ГОСПОДЬ до Мойсея такі слова: 
<p>45 Відділи левітів замість усіх первістків Ізраїлевих нащадків, а також худобу левітів замість їхньої худоби. Тож левіти будуть Моїми! Я – ГОСПОДЬ ! 
<p>46 І як викуп за тих двохсот сімдесяти трьох первістків з Ізраїлевих нащадків, число яких перевищує кількість левітів, 
<p>47 візьмеш по п’ять шеклів за кожного. За священним шеклем візьмеш, тобто двадцять ґер у шеклі. 
<p>48 Ті гроші даси Ааронові та його синам як викуп за тих, що перевищують їхнє число. 
<p>49 Тож Мойсей взяв гроші викупу за тих, котрі кількісно перевищували викуплених левітів. 
<p>50 Від первістків Ізраїлевих нащадків він узяв гроші за священним шеклем тисяча триста шістдесят п’ять шеклів. 
<p>51 За наказом ГОСПОДА гроші викупу Мойсей дав Ааронові та його синам, як і заповів ГОСПОДЬ Мойсеєві. 

<h4> Числа 4 
<p>1 І промовив ГОСПОДЬ до Мойсея і Аарона такі слова: 
<p>2 Визнач з-поміж синів Левія загальну кількість синів Кегата за їхніми родами, за їхніми батьківськими домами, 
<p>3 від тридцяти років і вище, аж до п’ятдесятилітніх, – усіх військовозобов’язаних – аби виконували праці в Наметі Свідчення. 
<p>4 Служіння синів Кегата в Наметі Свідчення, полягає в турботі про Святе Святих. 
<p>5 Перед тим, як табір вирушатиме, то Аарон та його сини ввійдуть у Намет, знімуть внутрішню завісу і обгорнуть нею Ковчег Свідоцтва. 
<p>6 Потім вони покладуть на нього синє шкіряне накриття, а на нього зверху накинуть блакитне покривало і вставлять у його кільця держаки. 
<p>7 Так само на стіл для хлібів покладання накинуть блакитне покривало, і поставлять на ньому миски, ложки, чаші та кухлі для жертв возливання, а також хліби, які на ньому постійно перебувають. 
<p>8 На усе це покладуть кармазинову шату і зверху покриють синім шкіряним накриттям та вставлять у його кільця держаки. 
<p>9 Далі візьмуть блакитну тканину, і накриють нею світильник для освітлення, і його лампадки, і щипці до нього, і його лійки, і всі його посудини для олії, які використовують під час їхнього служіння, 
<p>10 і загорнуть його та все його обладнання у синє шкіряне покривало, та й помістять на ноші з жердинами. 
<p>11 Потім накриють блакитною тканиною золотий жертовник, і покриють його синім шкіряним накриттям та вставлять у його кільця держаки. 
<p>12 Далі візьми увесь службовий посуд, який використовується під час служіння у Святині, покладуть його у блакитну тканину та загорнуть його в синє шкіряне покривало і помістять на ноші з жердинами. 
<p>13 Після цього очистять жертовник від попелу і накриють його пурпурною тканиною. 
<p>14 Тоді складуть на нього весь його посуд, що використовується на ньому під час служіння: горщики для жару, вилки для м’яса, лопатки, кропильниці та все інше обладнання жертовника. І накинуть на нього шкіряне синє покривало, та вставлять у його кільця держаки. 
<p>15 Щойно Аарон та його сини закінчать покривати святі предмети та весь святий посуд, перш ніж табір вирушатиме, сини Кегата ввійдуть, щоб їх нести. Але вони не повинні доторкатися до святих речей, щоб не померти. Такий обов’язок Кегатових синів щодо Намету Свідчення. 
<p>16 Елеазар, син священика Аарона, здійснюватиме загальний нагляд над олією для освітлення, кадильною сумішшю, повсякчасною жертвою і єлеєм помазання. На ньому лежить відповідальність за увесь Намет і за все, що є в ньому, за святі предмети та все обладнання Святині. 
<p>17 І промовив ГОСПОДЬ до Мойсея і Аарона такі слова: 
<p>18 Не вигубіть племені родів кегатівців з-поміж левітів. 
<p>19 Усе зробіть для них щоб вони жили і не померли, особливо коли наближатимуться до Святого Святих. Нехай Аарон та його сини прийдуть і визначать для кожного з них, відповідно, у чому полягає його служіння і що він має носити. 
<p>20 Вони не сміють входити аби побачити як розкладають святиню, щоб не померти. 
<p>21 І промовив ГОСПОДЬ до Мойсея, кажучи: 
<p>22 Зроби також перелік синів Гершона за їхніми батьківськими домами, за їхніми родами. 
<p>23 Від тридцяти років і вище аж до п’ятдесятилітніх. Порахуєш усіх військовозобов’язаних для виконання робіт у Наметі Свідчення. 
<p>24 Служіння родів Гершона щодо обслуговування і перенесення речей Святині таке: 
<p>25 Вони носитимуть завіси Намету, сам Намет Свідчення та його накриття, покриття зі синіх шкур, що на ньому зверху, і завіси від входу в Намет Свідчення, 
<p>26 всі завіси двору, завісу при вході в браму двору, що навколо Намету, і навколо жертовника, всі їхні шнури і весь їхній службовий інвентар. Усе, що вони мають для цього зробити, нехай зроблять. 
<p>27 Усяке служіння синів Гершона відносно того, що мають носити, як і того, що мають робити, відбуватиметься за вказівкою Аарона та його синів. Тож визначте докладно все, що вони мають носити. 
<p>28 Таким є служіння родів синів Гершона при Наметі Свідчення. Нагляд над ними здійснюватиме Ітамар, син священика Аарона. 
<p>29 Порахуй також синів Мерарі за їхніми родами, за батьківськими домами. 
<p>30 Від тридцяти років і вище до п’ятдесятилітніх. Порахуй усіх військовозобов’язаних для виконання служіння в Наметі Свідчення. 
<p>31 Такі будуть їхні обов’язки стосовно їх служіння в Наметі Свідчення: вони носитимуть дошки Намету та його жердини-засуви, його стовпи і підставки до них ; 
<p>32 стовпи навколишнього двору, їхні підставки, і їхні кілки, і їхні шнури, і все їхнє обладнання, а також усе, що до цього служіння належить. Визначте докладно ті речі, які вони мають переносити. 
<p>33 Таким має бути служіння родів синів Мерарі, взагалі, всього їхнього служіння, при Наметі Свідчення під керівництвом Ітамара, сина священика Аарона. 
<p>34 Порахував Мойсей, Аарон та начальники збору також нащадків кегатівців за їхніми родами, за їхніми батьківськими домами, 
<p>35 від тридцяти років і старше, до п’ятдесятилітніх – усіх військовозобов’язаних для служіння в Наметі Свідчення. 
<p>36 І було таких порахованих за їхніми родами дві тисячі сімсот п’ятдесят чоловіків. 
<p>37 Це перелічені родів кегатівців, – усіх, хто служить у Наметі Свідчення, яких порахував Мойсей та Аарон за велінням ГОСПОДА, переданим через Мойсея. 
<p>38 Пораховано синів Гершона за їхніми родами та за їхніми батьківськими домами, 
<p>39 від тридцяти років і старше, до п’ятдесятилітніх – всіх військовозобов’язаних, котрі служили в Наметі Свідчення. 
<p>40 Тож було нараховано за їхніми родами, за їхніми батьківськими домами, дві тисячі шістсот тридцять. 
<p>41 Це перепис родів синів Гершона – усіх, хто мав служити в Наметі Свідчення, кого порахував Мойсей та Аарон за велінням ГОСПОДА. 
<p>42 Пораховано також роди синів Мерарі за їхніми родами, за їхніми батьківськими домами, 
<p>43 від тридцяти років і старше до п’ятдесятилітніх, усіх військовозобов’язаних, котрі служили в Наметі Свідчення. 
<p>44 Тож було таких нараховано за їхніми родами три тисячі двісті. 
<p>45 Це перепис родів синів Мерарі, котрих порахував Мойсей та Аарон за велінням ГОСПОДА переданим через Мойсея. 
<p>46 Усього нараховано левітів, котрих Мойсей, Аарон та ізраїльські начальники порахували за їхніми родами та за їхніми батьківськими домами 
<p>47 від тридцяти років і старше до п’ятдесятилітніх, – усіх, котрі звершували служіння і були здатні носити тягарі в Наметі Свідчення, 
<p>48 було нараховано вісім тисяч п’ятсот вісімдесят. 
<p>49 Згідно з велінням ГОСПОДА переданим через Мойсея, було пораховано кожного чоловіка зокрема, для його служіння і для перенесення тягарів. Всі були пораховані і призначені так, як ГОСПОДЬ заповів Мойсеєві. 

<h4> Числа 5 
<p>1 Далі промовив ГОСПОДЬ до Мойсея такі слова: 
<p>2 Накажи Ізраїлевим нащадкам, щоб вони вислали з табору всіх прокажених, всіх з виділеннями і кожного нечистого через дотик до мертвої людини. 
<p>3 Чоловік це, чи жінка, усуньте таких геть з табору, щоб не опоганювали свої табори, в яких Я перебуваю між ними. 
<p>4 Так і вчинили Ізраїлеві нащадки, виславши таких поза табір. Як ГОСПОДЬ сказав Мойсеєві, так і зробили Ізраїлеві нащадки. 
<p>5 І промовив ГОСПОДЬ до Мойсея такі слова: 
<p>6 Скажи Ізраїлевим нащадкам: Коли чоловік чи жінка зроблять якийсь гріх стосовно людини, вони чинять переступ проти ГОСПОДА і така душа буде винуватою. 
<p>7 Тому вони повинні визнати свій гріх, який учинили, повністю відшкодувати те, в чому завинили й додати до того п’яту частину і повернути тому, перед ким провинилися. 
<p>8 Якщо ж та людина не має родича, щоб відшкодувати завдані йому збитки, то відшкодування слід віддати ГОСПОДУ в особі священика, за винятком жертовного барана викуплення, через якого й відбуватиметься покута за винуватого. 
<p>9 Священикові також належатиме кожний особливий дар з усього, що є святим серед Ізраїлевих нащадків, який приносять до священика. 
<p>10 Все посвячене людиною належатиме їй. А все що людина дає священикові, йому і буде належати. 
<p>11 І промовив ГОСПОДЬ до Мойсея такі слова: 
<p>12 Звернися до Ізраїлевих нащадків і скажи їм: Чоловік, який підозрює, що його дружина зрадила йому і, справді провинилася проти нього тим, 
<p>13 що інший чоловік переспав з нею, маючи статеві стосунки, однак це було приховане від її чоловіка, оскільки вона приховує, що заплямувала себе і стала нечистою. До того ж проти неї немає свідка, і вона не була схоплена на перелюбі. 
<p>14 Але чоловіком оволодіє дух ревнощів, так що він засуджуватиме свою дружину в тому, що вона заплямувала себе. Може статись і таке, що ним оволодіє дух ревнощів і він підозрюватиме свою дружину, хоч та, насправді, нічим не заплямувала себе. 
<p>15 То такий чоловік нехай приведе свою дружину до священика і принесе за неї в жертву десяту частину ефи ячмінного борошна. Він не поллє на неї олії і не додасть до неї ладану, оскільки це жертва ревнощів, жертва пам’яті, яка відкриває провину. 
<p>16 Тож священик приведе її і поставить її перед ГОСПОДОМ. 
<p>17 Тоді наллє священик у глиняну посудину святої води і додасть трохи землі, яку священик візьме з долівки Намету, і яку вкине у воду. 
<p>18 Після цього священик поставить жінку перед ГОСПОДОМ і, відкривши голову жінці, покладе в її долоні жертву пам’яті, тобто жертву ревнощів. У той час у руці священика буде гірка вода, яка наводить прокляття. 
<p>19 Священик візьме у жінки клятву і скаже їй: Якщо в тебе не було статевих стосунків з іншим чоловіком, і якщо ти не виявила невірності своєму чоловікові і не стала таким чином нечистою, то нехай ця гірка вода, яка наводить прокляття, тобі не зашкодить. 
<p>20 Але якщо ти, була невірною своєму чоловікові, зрадила йому та заплямувала себе, і якщо, крім свого чоловіка, мала статеві стосунки з іншим чоловіком, – 
<p>21 далі священик візьме у жінки клятву і проголосить ті ж прокляття, звертаючись до жінки, – то нехай віддасть тебе ГОСПОДЬ на лихослів’я і учинить тебе проклятою серед твого народу. Нехай ГОСПОДЬ учинить, щоб стегно твоє занепало, і опух твій живіт. 
<p>22 Нехай ця вода, яка поводує прокляття, увійде у твоє нутро, щоб опух живіт і занепало стегно. А жінка відповість: Амінь, амінь, тобто нехай так буде. 
<p>23 Після цього священик запише ці клятви на сувої, і змиє їх у гірку воду. 
<p>24 Потім він напоїть жінку гіркою водою, що поводує прокляття. І ввійде в неї вода, що поводує прокляття щоб викликати гіркоту. 
<p>25 Тоді священик візьме з рук жінки жертву ревнощів, підніме жертву перед ГОСПОДОМ і принесе її до жертовника. 
<p>26 Далі священик візьме з хлібної жертви жменю, як її частку для пам’яті, і спалить на жертовнику, а після цього дасть жінці напитися води. 
<p>27 Коли він напоїть її водою, то, якщо вона осквернила себе і справді зрадила свого чоловіка, то як тільки ввійде в неї вода, що поводує прокляття і викликає гіркоту, станеться таке, що спухне її живіт, і занепаде її стегно. Та жінка буде прокляттям серед свого народу. 
<p>28 Якщо жінка не осквернила себе і є чистою, то вона не зазнає жодної шкоди і буде здатною мати потомство. 
<p>29 Такий закон щодо ревнощів у тому випадку, коли жінка зрадить свого чоловіка і осквернить себе, 
<p>30 а чоловіком оволодіє дух ревнощів, і він звинувачуватиме свою дружину, та поставить дружину перед ГОСПОДОМ, а священик учинить з нею згідно з цим законом. 
<p>31 В такому разі чоловік буде вільним від провини, а дружина понесе кару за свій гріх. 

<h4> Числа 6 
<p>1 )І ГОСПОДЬ промовив до Мойсея наступні слова: 
<p>2 Звернись до Ізраїлевих нащадків і скажи їм: Якщо чоловік чи жінка, складе урочисту обітницю назорейства, посвячуючи себе ГОСПОДЕВІ, 
<p>3 то він (вона) буде стримуватися від вина і міцного напою, не вживатиме оцту з вина і оцту з міцного напою, а також не питиме жодного соку з винограду. Він не їстиме ні свіжого, ні сухого винограду. 
<p>4 Протягом усіх днів свого назорейства він не вживатиме в їжу нічого, що походить з виноградної лози, – від кісточок до лушпиння. 
<p>5 У всі дні свого посвячення бритва не торкатиметься його голови. Доки не сповняться дні, на які він посвятив себе ГОСПОДУ, він буде святим і не стригтиме волосся на своїй голові. 
<p>6 Крім того, протягом усіх днів свого посвячення ГОСПОДУ, він не підійде до жодного померлого тіла. 
<p>7 Він не буде себе оскверняти навіть якщо помруть чи то його батько, чи його матір, чи його брат, чи його сестра, адже на його голові посвячення його Богові. 
<p>8 Всі дні його назорейства він буде святий для ГОСПОДА. 
<p>9 Якщо би, однак, поруч з ним хтось раптово несподівано помер, і таким чином це осквернило б його посвячену голову, то він має поголити свою голову в день свого очищення. Сьомого дня нехай він її поголить. 
<p>10 А восьмого дня він принесе священикові до входу в Намет Свідчення дві горлиці чи двох голубенят. 
<p>11 Священик принесе одне в жертву за гріх, а друге на жертву всепалення. Він за нього звершить викуплення за те, що згрішив через зіткнення з померлим, і того ж дня освятить його голову. 
<p>12 Так він знову освятиться ГОСПОДУ на час свого назорейства. Він приведе однорічне ягня в жертву за провину. Однак попередній час посвячення не буде зарахований, тому що його назорейство осквернилося. 
<p>13 Такий закон назорейства. Того дня, коли завершиться його назорейство, священик приведе його до входу в Намет Свідчення. 
<p>14 Він принесе свій жертовний дар ГОСПОДУ : одне однорічне ягня без вади на жертву всепалення, одну однорічну овечку без вади на жертву за гріх і одного барана без вади на мирну жертву, 
<p>15 а також кошик прісних хлібів з питльованого пшеничного борошна, коржі замішені на олії, прісні коржі, змащені олією, як їхню хлібну жертву та їхню жертву возливання. 
<p>16 Священик принесе усе це перед ГОСПОДА і звершить за нього жертву за гріх та жертву всепалення. 
<p>17 Барана священик принесе ГОСПОДУ як мирну жертву разом із кошиком прісних хлібів. Священик звершить також за нього хлібну жертву і жертву возливання. 
<p>18 Після цього назорей обстриже голову свого посвячення біля входу в Намет Свідчення, візьме волосся голови свого посвячення й покладе його на вогонь, що горить під мирною жертвою. 
<p>19 Священик візьме варену лопатку з барана, один прісний хліб з кошика та один прісний корж, і покладе на руки назорея після того, як він обстриже ознаку свого посвячення. 
<p>20 Священик усе це підніме як жертву коливання перед ГОСПОДОМ. Ця річ свята, призначена для священика разом з грудинкою коливання і лопаткою жертви піднесення. Після цього бувший назорей може пити вино. 
<p>21 Такий закон стосовно назорея, який складає обіт ГОСПОДУ, а також його жертовного дару у відповідності з його обітницею назорейства, понад те, на що він спроможний згідно зі своєю обітницею, яку складає і у відповідності зі законом щодо свого посвячення. 
<p>22 І промовив ГОСПОДЬ до Мойсея такі слова: 
<p>23 Звернись до Аарона та його синів кажучи: Так будете благословляти Ізраїлевих нащадків, звертаючись до них, 
<p>24 Нехай поблагословить тебе ГОСПОДЬ і охороняє тебе! 
<p>25 Нехай ГОСПОДЬ засяє Своїм обличчям до тебе і помилує тебе! 
<p>26 Нехай ГОСПОДЬ поверне Своє обличчя на тебе і хай дасть тобі мир! 
<p>27 Так прикликатимуть Моє Ім’я над Ізраїлевими нащадками, і Я благословлятиму їх! 

<h4> Числа 7 
<p>1 Того дня, коли Мойсей закінчив спорудження Намету, він помазав його і освятив разом з усім його обладнанням, а також жертовник з його обладнанням він помазав і освятив їх. 
<p>2 А ізраїльські начальники, голови своїх батьківських домів, начальники племен, що займалися переліком, – 
<p>3 вони принесли свої жертви перед ГОСПОДОМ : шість критих возів і дванадцять волів – один віз від двох начальників, і один віл від кожного. Вони доставили це до входу в Намет. 
<p>4 І промовив ГОСПОДЬ до Мойсея такі слова: 
<p>5 Візьми від них, і вони будуть для службових потреб Намету Свідчення. Передай їх левітам – кожному відповідно до його служіння. 
<p>6 Тож Мойсей узяв вози і волів та й передав їх левітам. 
<p>7 Два вози й чотирьох волів дав синам Гершона згідно з їхнім служінням. 
<p>8 Чотири вози й вісьмох волів він передав синам Мерарі згідно з їхнім служінням під керівництвом Ітамара, сина священика Аарона, 
<p>9 А синам Кегата не дав нічого, оскільки вони повинні були на своїх плечах переносити те, що належало до служіння в святині. 
<p>10 Начальники також принесли дари на посвячення жертовника в день його помазання. Свої дари начальники поклали перед жертовником. 
<p>11 Тоді сказав ГОСПОДЬ Мойсеєві: Нехай щодня лише один начальник приносить свій дар на посвячення жертовника. 
<p>12 Таким чином першого дня приніс свій дар Нахшон, син Аммінадава, начальник Юдиного племені. 
<p>13 Його дар складався з одного срібного підносу вагою в сто тридцять шеклів, однієї срібної миски вагою в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви, та 
<p>14 з одної золотої кадильниці в десять золотих шеклів, наповненої ладаном, 
<p>15 одного бичка з великої худоби, одного барана та одне однолітнє ягня на жертву всепалення. 
<p>16 На жертву за гріх він привів одного козла. 
<p>17 А на мирну жертву: два воли, п’ять баранів, п’ять козлів і п’ять однолітніх ягнят. Таким був дар Нахшона, сина Аммінадава. 
<p>18 Другого дня приніс дар Натанаїл, син Цуара, начальник племені Іссахара. 
<p>19 Як свій дар, він приніс: один срібний піднос вагою в сто тридцять шеклів ; одну срібну миску в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви, та 
<p>20 одну золоту кадильницю в десять шеклів, повну ладану. 
<p>21 Він привів одного бичка з великої худоби, одного барана, одне однолітнє ягня на жертву всепалення, та 
<p>22 одного козла на жертву за гріх. 
<p>23 А на мирну жертву два воли, п’ять баранів, п’ять козлів і п’ять однолітніх ягнят. Це був дар Натанаїла, сина Цуара. 
<p>24 Третього дня начальник Завулонових синів, Еліяв, син Хелона 
<p>25 приніс у свій дар один срібний піднос вагою в сто тридцять шеклів та одну срібну миску в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви. 
<p>26 Була і одна кадильниця вагою в десять золотих шеклів, повна ладану. 
<p>27 Він привів одного вола з великої худоби, одного барана й одне однолітнє ягня на жертву всепалення; 
<p>28 одного козла на жертву за гріх і 
<p>29 на мирну жертву два воли, п’ять баранів, п’ять козлів і п’ять однолітніх ягнят. Це був дар Еліява, сина Хелона. 
<p>30 Четвертого дня начальник Рувимових синів Еліцур, син Шедеура 
<p>31 приніс у свій дар один срібний піднос вагою в сто тридцять шеклів, одну срібну миску в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви. 
<p>32 Була також кадильниця вагою в десять золотих шеклів наповнена ладаном. 
<p>33 На жертву всепалення він привів одного вола з великої худоби, одного барана і одне однолітнє ягня; 
<p>34 на жертву за гріх одного козла й 
<p>35 на мирну жертву два воли, п’ять баранів, п’ять козлів та п’ять однолітніх ягнят. Таким був дар Еліцура, сина Шедеура. 
<p>36 П’ятого дня начальник синів Симеона, Шелуміїл, син Цурішаддая 
<p>37 приніс свій дар один срібний піднос, вагою в сто тридцять шеклів, одну срібну миску в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви. 
<p>38 Була також одна кадильниця вагою в десять золотих шеклів повна ладану. 
<p>39 На жертву всепалення привів одного вола з великої худоби, одного барана та одне однолітнє ягня; 
<p>40 на жертву за гріх одного козла й 
<p>41 на мирну жертву два воли, п’ять баранів, п’ять козлів і п’ять однолітніх ягнят. Це був дар Шелуміїла, сина Цурішаддая. 
<p>42 Шостого дня начальник синів Ґада, Еліясаф, син Деуїла 
<p>43 приніс у свій дар один срібний піднос, вагою в сто тридцять шеклів, одну срібну миску вагою в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви. 
<p>44 Була також одна кадильниця вагою в десять золотих шеклів, наповнена ладаном. 
<p>45 На жертву всепалення він привів одного вола з великої худоби, одного барана та одне однолітнє ягня. 
<p>46 Один козел призначався на жертву за гріх, 
<p>47 а на мирну жертву два воли, п’ять баранів, п’ять козлів і п’ять однолітніх ягнят. Це – дар Еліясафа, сина Деуїла. 
<p>48 Сьомого дня начальник синів Єфрема, Елішама, син Аммігуда 
<p>49 у свій дар приніс один срібний піднос, вагою в сто тридцять шеклів, одну срібну миску вагою в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви. 
<p>50 Була також одна кадильниця вагою в десять золотих шеклів, наповнена ладаном. 
<p>51 Він привів одного вола з великої худоби, одного барана та одне однолітнє ягня на жертву всепалення; 
<p>52 на жертву за гріх одного козла, 
<p>53 а на мирну жертву – два воли, п’ять баранів, п’ять козлів і п’ять однолітніх ягнят. Таким був дар Елішама, сина Аммігуда. 
<p>54 Восьмого дня начальник синів Манассії, Ґамалиїл, син Падагцура 
<p>55 приніс у свій дар один срібний піднос вагою в сто тридцять шеклів та одну срібну миску вагою в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви, а 
<p>56 одна кадильниця вагою в десять золотих шеклів, була наповнена ладаном. 
<p>57 Він привів і одного вола з великої худоби, одного барана, одне однолітнє ягня на жертву всепалення та 
<p>58 одного козла – на жертву за гріх. 
<p>59 На мирну жертву привів два воли, п’ять баранів, п’ять козлів і п’ять однолітніх ягнят. Це був дар Ґамалиїла, сина Падагцура. 
<p>60 Дев’ятого дня начальник синів Веніяміна, Абідан, син Ґідеоні 
<p>61 приніс у свій дар один срібний піднос, вагою сто тридцять шеклів й одну срібну миску вагою в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви. 
<p>62 Була і одна кадильниця вагою в десять золотих шеклів, наповнена ладаном. 
<p>63 На жертву всепалення привів одного вола з великої худоби, одного барана та одне однолітнє ягня, а 
<p>64 на жертву за гріх – одного козла і 
<p>65 на мирну жертву – два воли, п’ять баранів, п’ять козлів і п’ять однолітніх ягнят. Це – дар Абідана, сина Ґідеоні. 
<p>66 Десятого дня начальник синів Дана, Ахієзер, син Аммішаддая 
<p>67 у свій дар приніс один срібний піднос, вагою в сто тридцять шеклів, одну срібну миску вагою в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для жертви хлібної. 
<p>68 Була і одна кадильниця вагою в десять золотих шеклів, наповнена ладаном. 
<p>69 Він привів одного вола з великої худоби, одного барана та одне однолітнє ягня на жертву всепалення і 
<p>70 одного козла на жертву за гріх. 
<p>71 А на мирну жертву – два воли, п’ять баранів, п’ять козлів і п’ять однолітніх ягнят. Це – дар Ахієзера, сина Аммішаддая. 
<p>72 Одинадцятого дня начальник синів Асира, Паґеїл, син Окрана 
<p>73 приніс у свій дар один срібний піднос, вагою в сто тридцять шеклів, одну срібну миску вагою в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви. 
<p>74 А одна кадильниця в десять золотих шеклів була наповнена ладаном. 
<p>75 На жертву всепалення він привів одного вола з великої худоби, одного барана та одне однолітнє ягня, 
<p>76 а на жертву за гріх – одного козла. 
<p>77 На мирну жертву дав два воли, п’ять баранів, п’ять козлів і п’ять однолітніх ягнят. Такий дар Паґеїла, сина Окрана. 
<p>78 Дванадцятого дня начальник синів Нефталима, Ахіра, син Енана, 
<p>79 приніс у свій дар один срібний піднос, вагою в сто тридцять шеклів, одну срібну миску вагою в сімдесят шеклів, згідно зі священним шеклем. Обидві посудини були наповнені питльованим пшеничним борошном, замішаним на олії, для хлібної жертви. 
<p>80 Була і кадильниця вагою в десять золотих шеклів, наповнена ладаном. 
<p>81 Одного вола з великої худоби, одного барана та одне однолітнє ягня він привів на жертву всепалення, а 
<p>82 одного козла на жертву за гріх. 
<p>83 А на мирну жертву він привів два воли, п’ять баранів, п’ять козлів і п’ять однолітніх ягнят. Це – дар Ахіра, сина Енана. 
<p>84 Такі дари від ізраїльських начальників на посвячення жертовника у день його помазання. Срібних підносів було дванадцять, срібних мисок дванадцять, золотих кадильниць дванадцять. 
<p>85 Один срібний піднос важив сто тридцять шеклів і сімдесят шеклів – одна миска. Тому весь срібний посуд становив дві тисячі чотириста шеклів відповідно до священного шекля. 
<p>86 Золотих кадильниць, наповнених ладаном було дванадцять, по десять шеклів кожна кадильниця, згідно зі священним шеклем. Усього золота в кадильницях було сто двадцять шеклів. 
<p>87 Усього різної худоби для всепалення було: дванадцять волів, дванадцять баранів та дванадцять однолітніх ягнят з їхніми хлібними жертвами, та їхніми жертвами возливання, а також дванадцять козлів у жертву за гріх. 
<p>88 Усього різної худоби для жертви миру було: двадцять чотири воли, шістдесят баранів, шістдесят козлів, шістдесят однолітніх ягнят. Усе це на посвячення жертовника після його помазання. 
<p>89 Коли входив Мойсей у Намет Свідчення, щоб розмовляти з Ним (Богом), то він чув голос, який звертався до нього зверху віка, що над Ковчегом Свідоцтва, з-поміж двох херувимів. Так ГОСПОДЬ розмовляв з ним. 

<h4> Числа 8 
<p>1 І промовив ГОСПОДЬ до Мойсея такі слова: 
<p>2 Звернися до Аарона й скажи йому: Коли встановлюватимеш лампади, то сім лампад мають світити з переднього боку світильника. 
<p>3 Аарон так і зробив. З переднього боку світильника, він встановив його лампади, як ГОСПОДЬ і заповів Мойсеєві. 
<p>4 А конструкція світильника така: він був увесь зі золота, як його стебло так і його квітки – весь суцільно кований. Світильник був зроблений саме за тим зразком, який показав ГОСПОДЬ Мойсеєві. 
<p>5 Далі ГОСПОДЬ промовив до Мойсея такі слова: 
<p>6 Відділи левітів з-посеред Ізраїлевих нащадків і очисти їх. 
<p>7 Ось що маєш з ними зробити, щоб їх очистити: покропи їх водою очищення від гріха, і нехай вони повністю поголять бритвою свої тіла, виперуть свій одяг і стануть чистими. 
<p>8 Після цього нехай візьмуть одного бичка з великої худоби і жертву до нього з питльованого пшеничного борошна, замішаного на олії. Візьмеш також другого бичка з великої худоби для жертви за гріх. 
<p>9 Тоді приведеш левітів до переду Намету Свідчення й збереш усю громаду Ізраїлевих нащадків. 
<p>10 І приведеш левітів перед ГОСПОДА, а Ізраїлеві нащадки покладуть на левітів свої руки. 
<p>11 Потім відділить Аарон левітів як особливу жертву ГОСПОДУ від Ізраїлевих нащадків. Вони будуть виконувати служіння для ГОСПОДА. 
<p>12 Левіти у свою чергу покладуть свої руки на голови бичків і ти принесеш одного в жертву за гріх а другого на жертву всепалення ГОСПОДУ, звершуючи таким чином викуплення за левітів. 
<p>13 Тоді поставиш левітів перед Аароном і перед його синами, і відокремиш їх як особливу жертву ГОСПОДУ. 
<p>14 Так відділиш левітів з-поміж Ізраїлевих нащадків, і левіти будуть Моїми. 
<p>15 Лише після того, як ти очистиш левітів і відокремиш їх як особливу жертву, вони входитимуть для служіння в Наметі Свідчення. 
<p>16 Адже вони належать Мені як власність з-поміж Ізраїлевих нащадків. Я взяв їх Собі замість усіх первородних, хто розкриває кожну утробу, серед Ізраїлевих нащадків. 
<p>17 Все первородне серед Ізраїлевих нащадків, від людини до худоби, є Моїм. Того дня, коли Я уразив всіх первородних в Єгипетському краю, Я посвятив їх Собі. 
<p>18 Я взяв левітів замість усіх первородних між Ізраїлевими нащадками. 
<p>19 Я подарував левітів Ааронові та його синам з-поміж Ізраїлевих нащадків, аби вони звершували служіння замість Ізраїлевих нащадків у Наметі Свідчення. Щоб вони здійснювали викуплення за Ізраїлевих нащадків і щоб Ізраїлеві нащадки не були покарані, коли вони наближатимуться до Святині. 
<p>20 Мойсей та Аарон і вся громада Ізраїлевих нащадків учинили з левітами так, як заповів ГОСПОДЬ Мойсеєві відносно левітів. Саме так і вчинили з ними Ізраїлеві нащадки. 
<p>21 Тож левіти очистилися і випрали свій одяг, а Аарон відділив їх як особливу жертву для ГОСПОДА. Задля їхнього очищення Аарон звершив за них служіння викуплення. 
<p>22 Після того левіти увійшли в Намет Свідчення для виконання свого служіння поряд з Аароном та поряд з його синами. Як ГОСПОДЬ заповів Мойсеєві щодо левітів, так і вчинили з ними. 
<p>23 Тоді звернувся ГОСПОДЬ до Мойсея, промовляючи: 
<p>24 Ось щодо левітів: від двадцятип’яти років і вище, вони приступатимуть до виконання служіння в Наметі Свідчення. 
<p>25 А в п’ятдесятилітньому віці левіт усувається від служіння і більше його не звершуватиме. 
<p>26 Він може допомагати своїм братам здійснюючи нагляд у звершенні ними служіння в Наметі Свідчення, однак самостійного служіння він вже не виконуватиме. Так чинитимеш з левітами стосовно їхнього служіння. 

<h4> Числа 9 
<p>1 Першого місяця, другого року після виходу з Єгипетського краю, ГОСПОДЬ звернувся до Мойсея в Сінайській пустелі, говорячи: 
<p>2 Нехай Ізраїлеві нащадки відзначать Пасху у визначений для цього час. 
<p>3 Чотирнадцятого дня цього місяця, надвечір, у визначений час почнеш святкування. Будеш її відзначати згідно з усіма постановами і за всіма правилами. 
<p>4 Тож Мойсей сказав Ізраїлевим нащадкам відсвяткувати Пасху, 
<p>5 Вони відзначили Пасху чотирнадцятого дня першого місяця надвечір. У Сінайській пустелі Ізраїлеві нащадки зробили все так, як ГОСПОДЬ заповів Мойсеєві. 
<p>6 Знайшлися однак люди, які були нечистими через зіткнення з мертвою людиною, і через те не могли в той день відзначати Пасху. Тому вони того ж дня прийшли до Мойсея і до Аарона. 
<p>7 Ті люди сказали йому: ми нечисті через зіткнення з мертвою людиною. То невже ми будемо позбавлені можливості принести жертовний дар ГОСПОДУ разом з Ізраїлевими нащадками у визначений для цього час? 
<p>8 Тоді Мойсей сказав їм: Почекайте, я послухаю, яку вказівку відносно вас дасть ГОСПОДЬ. 
<p>9 І ГОСПОДЬ звернувся до Мойсея зі словами: 
<p>10 Скажи Ізраїлевим нащадкам так: Кожна людина поміж вами чи серед ваших поколінь, яка стала нечистою через зіткнення з мертвою людиною, або знаходиться в далекій дорозі, також святкуватиме Пасху для ГОСПОДА. 
<p>11 Але вона відзначатиме її другого місяця, чотирнадцятого дня, надвечір. Він споживатиме Пасху з прісним хлібом та гіркими травами. 
<p>12 Так само нічого не можна залишать з неї до ранку, і кісток з неї не ламати. Відзначати її слід за постановами щодо Пасхи. 
<p>13 Коли ж людина, котра бувши чистою і не перебуватиме в дорозі, все ж знехтує відзначенням Пасхи, то така людина буде знищена з-поміж свого народу. Вона не принесла жертву ГОСПОДУ в призначений для цього час, а тому за свій гріх та людина понесе покарання. 
<p>14 Якщо проживатиме з вами приходець, то і він відзначатиме Пасху для ГОСПОДА за такою ж постановою про Пасху і за встановленим порядком. Так і він відзначатиме Пасху, адже однакове правило буде в вас як для приходця, так і для місцевого мешканця землі. 
<p>15 Того дня, коли була вставлена скинія, хмара покрила Намет, тобто Намет Свідчення. А ввечері вона стала наче полум’я над Наметом, і залишалася аж до ранку. 
<p>16 І так було постійно: хмара вкривала його вдень, а подоба вогню – вночі. 
<p>17 Щоразу, коли підіймалася хмара над Наметом, тоді вирушали за нею Ізраїлеві нащадки. А в тому місці, де хмара зупинялась, там Ізраїлеві нащадки ставали табором. 
<p>18 Так за розпорядженням ГОСПОДА Ізраїлеві нащадки вирушали в дорогу і за наказом ГОСПОДА отаборювались. Усі дні, коли хмара перебувала над Наметом, вони стояли табором. 
<p>19 Навіть коли хмара довший час затримувалася над Наметом, Ізраїлеві нащадки дотримувалися ГОСПОДНЬОЇ вказівки і не вирушали. 
<p>20 Траплялось і так, що хмара залишалась над Наметом лише кілька днів, то і тоді, за ГОСПОДНІМ наказом, вони ставали табором і за ГОСПОДНІМ розпорядженням вирушали знову. 
<p>21 Бувало так, що хмара залишалася від вечора до ранку, а вранці хмара підіймалася, тоді вирушали і вони. Або хмара стояла день і ніч, але щойно хмара підіймалася, то вони вирушали. 
<p>22 Траплялось, що хмара стояла над Наметом лише два дні, чи місяць, або більше днів залишалася над Наметом, то Ізраїлеві нащадки стояли табором і не вирушали. Але як тільки вона піднімалася над ним, вони вирушали. 
<p>23 Так за ГОСПОДНІМ розпорядженням вони стояли табором, і за ГОСПОДНІМ наказом вирушали. Вони дотримувалися ГОСПОДНІХ вказівок згідно ГОСПОДНЬОГО розпорядження, яке передавалось через Мойсея. 

<h4> Числа 10 
<p>1 І промовив ГОСПОДЬ до Мойсея, кажучи: 
<p>2 Зроби собі дві срібні сурми. Вони мають бути кованими і служитимуть тобі для скликання громади, а також для того, щоб згортати табори. 
<p>3 Коли затрублять в обидві, то зійдеться до тебе вся громада до входу в Намет Свідчення. 
<p>4 Якщо ж затрублять лише в одну, то зберуться до тебе начальники, керівники Ізраїлевих тисяч. 
<p>5 Коли затрублять сигналом тривоги, то вирушатимуть табори, розташовані на схід. 
<p>6 А якщо затрублять вдруге, то вирушатимуть табори, розташовані на південь. Трубитимуть сигнал тривоги лише для їхнього рушання в дорогу. 
<p>7 Коли потрібно зібрати громаду, трубіть звичайно, не видаючи сигналу тривоги. 
<p>8 Трубитимуть у сурми сини Аарона, священики. Використання їх буде для вас вічною постановою в ваших поколіннях. 
<p>9 Якщо у вашому краю вирушите на війну проти ворога, який гнобитиме вас, і дасте трубами сигнал тривоги, щоб нагадати перед ГОСПОДОМ, вашим Богом, і ви будете врятовані від ваших ворогів. 
<p>10 У дні вашої радості і в ваші свята, а також на початку кожного місяця, ви трубитимете в сурми під час ваших всепалень, і ваших мирних жертов. Будуть вони пригадуванням про вас перед вашим Богом. Я – ГОСПОДЬ, ваш Бог! 
<p>11 Отже, другого року, другого місяця, двадцятого дня місяця піднялася хмара над Наметом Свідчення. 
<p>12 Тож Ізраїлеві нащадки вирушили в свою мандрівку із Сінайської пустелі. Хмара зупинилася в пустелі Паран. 
<p>13 Тоді вони вперше вирушили так, як наказав ГОСПОДЬ через Мойсея. 
<p>14 Першим вирушив прапор табору Юдиних синів зі своїми військовими підрозділами. На чолі їхніх військових підрозділів стояв Нахшон, син Аммінадава. 
<p>15 Над військовими підрозділами племені синів Іссахара стояв Натанаїл, син Цуара. 
<p>16 Над військовими підрозділами племені Завулонових синів був Еліяв, син Хелона. 
<p>17 А коли Намет розібрали, вирушили сини Гершона та сини Мерарі, несучи Намет. 
<p>18 Далі вирушив прапор табору синів Рувима зі своїми військовими підрозділами. На чолі цих військових підрозділів стояв Еліцур, син Шедеура. 
<p>19 Над військовими підрозділами племені Симеонових синів стояв Шелуміїл, син Цурішаддая. 
<p>20 А над військовими підрозділами племені Ґадових синів стояв Еліясаф, син Деуїла. 
<p>21 І вирушили кегатівці, несучи Святилище. І ставили Намет, перш ніж вони прибудуть. 
<p>22 Наступним вирушив прапор табору Єфремових синів зі своїми військовими підрозділами. На чолі їхніх військових підрозділів стояв Елішама, син Аммігуда. 
<p>23 Над військовими підрозділами племені Манассієвих синів стояв Ґамаліїл, син Педагцура. 
<p>24 А над військовими підрозділами племені Веніямінових синів стояв Абідан, син Ґідеоні. 
<p>25 Нарешті вирушив прапор табору Данових синів, як тильна охорона всіх таборів зі своїми військовими підрозділами. На чолі їхніх військових підрозділів стояв Ахієзер, син Аммішаддая. 
<p>26 Над військовими підрозділами племені Асирових синів стояв Паґіїл, син Окрана. 
<p>27 А над військовими підрозділами племені Нефталимових синів стояв Ахіра, син Енана. 
<p>28 Таким був похідний стрій нащадків Ізраїля за їхніми військовими підрозділами, коли вони вирушали в дорогу. 
<p>29 Якось Мойсей сказав Ховаву, синові мідіянця Реуїла, тестя Мойсея: Ми рухаємось до того місця, про яке ГОСПОДЬ сказав: Я дам його вам! Тож іди з нами, і тобі буде добре серед нас, адже ГОСПОДЬ пообіцяв, що Ізраїлеві буде добре. 
<p>30 Однак той йому відповів: Не піду, а радше повернуся до свого краю й до місця свого народження. 
<p>31 Але Мойсей наполягав: Не залишай нас, прошу тебе, адже ти знаєш, де можна таборувати в пустелі, тож будеш нашими очима. 
<p>32 Якщо підеш з нами, то ми віддячимо тобі добром, яке вчинить для нас ГОСПОДЬ. 
<p>33 Після цього вони вирушили від ГОСПОДНЬОЇ гори і йшли на віддаль трьох днів дороги. Перед ними протягом цих трьох днів рухався Ковчег ГОСПОДНЬОГО Заповіту, щоб знайти для них місце для відпочинку. 
<p>34 А ГОСПОДНЯ хмара була над ними вдень, коли вирушали вони з табору. 
<p>35 Було так: коли Ковчег вирушав, то Мойсей говорив: Устань, ГОСПОДИ, і нехай розпорошаться Твої вороги! Ті, котрі Тебе ненавидять, нехай повтікають перед Тобою! 
<p>36 Коли ж він зупинявся, він казав: Повернися, о ГОСПОДИ, до незліченних тисяч Ізраїлю! 

<h4> Числа 11 
<p>1 Народ почав дуже нарікати перед ГОСПОДОМ. ГОСПОДЬ почув і запалав його гнів. Розгорівся між ними ГОСПОДНІЙ вогонь і поглинув край табору. 
<p>2 Тож народ почав волати до Мойсея. Мойсей помолився до ГОСПОДА і вогонь погас. 
<p>3 Він назвав те місце Табера, оскільки серед них розгорівся ГОСПОДНІЙ вогонь. 
<p>4 Натовп різноманітних людей, що був з ними, пройнялися сильною пожадливістю, а з ними також почали плакати Ізраїлеві нащадки. Вони говорили: Хто нас нагодує м’ясом? 
<p>5 Ми пригадуємо рибу, яку в Єгипті їли даром, огірки, дині, порей, цибулю і часник. 
<p>6 Тепер же ми знесилені, бо нічого немає. Перед нашими очима одна лише манна. 
<p>7 Манна була мов насіння коріандру, а кольором нагадувала кришталь. 
<p>8 Люди розходились, збирали і мололи її на жорнах чи товкли в ступі, варили її в горщиках і пекли з неї коржики. На смак вона була мов тістечко на олії. 
<p>9 Коли на табір уночі спадала роса, тоді випадала на нього і манна. 
<p>10 Мойсей почув, як люди плачуть у своїх родах – кожен біля входу до свого намету. ГОСПОДЬ запалав великим гнівом, та й в очах Мойсея це було злом. 
<p>11 І Мойсей промовив до ГОСПОДА : Навіщо Ти так прикро обійшовся зі Своїм рабом? Чому я не знайшов милості у Твоїх очах, що Ти поклав на мене тягар усього цього народу? 
<p>12 Хіба то я зачав у лоні весь цей народ? Хіба я його породив, що Ти мені кажеш: Носи його на своєму лоні, як годувальниця носить немовля, аж до того краю, який Ти з клятвою пообіцяв його батькам? 
<p>13 Звідкіля взяти мені м’ясо, щоб дати всьому цьому народові? Адже вони плачуть переді мною, благаючи: Дай нам м’яса, аби ми наїлися! 
<p>14 Я сам не в змозі нести весь цей народ, оскільки це затяжко для мене. 
<p>15 Якщо ж Ти так чиниш зі мною, то прошу, вбий мене, якщо я знайшов милість у Твоїх очах, аби мені не бачити свого нещастя. 
<p>16 І ГОСПОДЬ сказав Мойсеєві: Збери Мені сімдесят чоловіків з ізраїльських старійшин, про яких ти знаєш, що вони справді старійшини народу та є його керівниками, і поклич їх до Намету Свідчення. Нехай вони стануть там з тобою. 
<p>17 Я зійду і розмовлятиму там з тобою, і візьму від Духа, що на тобі, і покладу на них. Тож вони носитимуть разом з тобою тягар народу, і ти не нестимеш його сам. 
<p>18 А народові скажеш: Освятіться на завтрашній день, і будете їсти м’ясо, бо ви плакали перед ГОСПОДОМ й казали: Хто нас нагодує м’ясом? Адже в Єгипті нам було добре! Тож ГОСПОДЬ дасть вам м’ясо, і ви будете їсти його. 
<p>19 Не один день будете їсти, не два дні, не п’ять днів, не десять днів і не двадцять днів. 
<p>20 Впродовж цілого місяця, аж поки не виходимете з ваших ніздрів і не стане остогидлим для вас, тому що ви зневажили ГОСПОДА, Який є між вами, а плакали перед Ним, нарікаючи: Навіщо нам було виходити з Єгипту? 
<p>21 Мойсей же сказав: Народу, між яким є і я, шістсот тисяч піших! А Ти кажеш: Дам їм м’яса, і їстимуть впродовж місяця! 
<p>22 Хіба вистачило б їм, якби порізати всю велику і дрібну худобу? Або хіба вистачило б для них, якби виловили всю рибу в морі? 
<p>23 Та ГОСПОДЬ сказав Мойсеєві: Чи ГОСПОДНЯ рука може бути закороткою? Нині побачиш, чи збудеться перед тобою Моє слово, чи ні! 
<p>24 Мойсей вийшов і переказав народові ГОСПОДНІ слова. Потім зібрав сімдесят чоловіків зі старійшин народу, і поставив їх довкола намету. 
<p>25 ГОСПОДЬ зійшов у хмарі і заговорив до нього. Він взяв від Духа, що на ньому, і поклав на сімдесятьох чоловіків-старійшин. Щойно спочив на них Дух, сталося так, що вони почали пророкувати, хоч потім перестали. 
<p>26 Однак, в таборі залишилося двоє чоловіків, ім’я одного Елдад, а ім’я другого Медад. На них також спочив Дух. Вони були з тих, які були записані, але не пішли до Намету, тому почали пророкувати в таборі. 
<p>27 І прибіг якийсь юнак, і повідомив Мойсеєві, сказавши: Елдад і Медад пророкують у таборі! 
<p>28 На це відізвався Ісус, син Навина, який змалку служив Мойсеєві, і сказав: Пане мій, Мойсею, заборони їм! 
<p>29 Та Мойсей йому відповів: Чи часом не ревнуєш ти за мене? О, якби то весь ГОСПОДНІЙ народ став пророками, і щоб ГОСПОДЬ дав їм Свого Духа! 
<p>30 І Мойсей разом з ізраїльськими старійшинами пішов до табору. 
<p>31 А від ГОСПОДА знявся вітер і нагнав з моря перепелів, та наскладав їх біля табору, десь на день ходи з одного боку і на день ходи з другого боку; і так довкола табору, приблизно на два лікті від поверхні землі. 
<p>32 Піднялись люди і збирали перепелів увесь той день, усю ніч і весь наступний день. Навіть ті, хто назбирав мало, мав якихось десять хомерів. Люди в’ялили їх собі скрізь довкола табору. 
<p>33 Ще м’ясо було на їхніх зубах, ще не було спожитим, як ГОСПОДНІЙ гнів запалав на людей. ГОСПОДЬ уразив народ дуже важкою пошестю. 
<p>34 Тому й назване те місце Кіброт Гаттаава, оскільки там поховано ненаситних людей. 
<p>35 Від Кіброт Гаттаава народ вирушив до Гацероту, і в Гацероті зупинився. 

<h4> Числа 12 
<p>1 Маріам і Аарон дорікали Мойсею за жінку-кушитянку, яку він узяв. Адже він узяв собі за дружину кушитянку. 
<p>2 Вони говорили: Хіба ж тільки з Мойсеєм розмовляв ГОСПОДЬ ? Хіба й з нами не говорив також ? І ГОСПОДЬ це почув. 
<p>3 Мойсей був дуже лагідною людиною – найлагіднішою за всіх людей, які є на землі. 
<p>4 Не гаючись ГОСПОДЬ звелів Мойсеєві, Ааронові й Маріам: Вийдіть утрьох до Намету Свідчення. І вони втрьох вийшли. 
<p>5 ГОСПОДЬ же зійшов у хмарному стовпі й став біля входу в Намет. Він відкликав Аарона і Маріам. Коли вони обоє вийшли, 
<p>6 Він сказав: Послухайте Моїх слів! Якщо у вас буде ГОСПОДНІЙ пророк, то Я об’явлюся йому у видінні й говоритиму до нього вві сні. 
<p>7 Однак не так з Моїм слугою Мойсеєм. Він довірений в усьому Моєму домі! 
<p>8 Устами до вуст Я розмовляю з ним явно, а не в притчах. До того ж він побачив ГОСПОДНЮ подобу. Як же ви не побоялися дорікати Моєму слузі Мойсею? 
<p>9 І спалахнув гнів ГОСПОДНІЙ проти них, і Він відійшов. 
<p>10 Щойно хмара відійшла від Намету, як Маріам вкрилась проказою, наче снігом. Обернувшись до Маріам, Аарон побачив її прокаженою. 
<p>11 І Аарон заговорив до Мойсея: Пане мій, не порахуй нам цього гріха, який за своєю нерозсудливістю учинили. 
<p>12 Будь ласка, зроби, щоб вона не була подібною до мертвої дитини, що перш ніж вона вийде з утроби своєї матері, хвороба вже пожерла половину її тіла. 
<p>13 І заволав Мойсей до ГОСПОДА, говорячи: Боже, благаю Тебе, вилікуй її! 
<p>14 А ГОСПОДЬ відповів Мойсеєві: Якби її батько плюнув їй в обличчя, то чи не була б вона засоромленою сім днів? Тож нехай вона буде відлучена на сім днів, перебуваючи поза табором, після чого повернеться. 
<p>15 Так Маріам сім днів була відлучена, й перебувала поза табором. Народ не вирушав, доки Маріам не повернулася. 
<p>16 Після цього народ вийшов з Гацерота й отаборився в пустелі Паран. 

<h4> Числа 13 
<p>1 І звернувся ГОСПОДЬ до Мойсея, з такими словами: 
<p>2 Пошли людей і нехай вони оглянуть Ханаанську землю, яку Я даю у володіння Ізраїлевим нащадкам! Пошлете по одному чоловікові з племені його батьків – кожного начальника серед них. 
<p>3 За ГОСПОДНІМ велінням Мойсей послав їх з пустелі Паран. Усі чоловіки були головами Ізраїлевих нащадків. 
<p>4 Ось їхні імена. З племені Рувима Шаммуа, син Заккура. 
<p>5 З племені Симеона Шафат, син Хорія. 
<p>6 З племені Юди Халев, син Єфунея. 
<p>7 З племені Іссахара Іґаал, син Йосифа. 
<p>8 З племені Єфрема Гошея, син Навина. 
<p>9 З племені Веніяміна Палтій, син Рафуя. 
<p>10 З племені Завулона Ґаддіїл, син Содія. 
<p>11 З племені Йосифа, з нащадків Манассії, Ґаддій, син Сусія. 
<p>12 З племені Дана Амміїл, син Ґамаллія. 
<p>13 З племені Асира Сетур, син Михаїла. 
<p>14 З племені Нефталима Нахбі, син Вофсія. 
<p>15 З племені Ґада Ґеуїл, син Макія. 
<p>16 Це імена людей, яких Мойсей послав оглядати край. А Гошея, сина Навина, Мойсей назвав Ісусом. 
<p>17 Послав їх Мойсей оглянути Ханаанську землю і сказав їм: Підіть цією пустелею на південь і вийдіть на гору. 
<p>18 Оглянете землю, якою вона є, і народ, котрий у ній проживає: сильний він, чи слабий, малий він кількісно, чи численний. 
<p>19 І що то за земля, на якій він проживає, хороша вона чи погана. І які ті міста, у яких він мешкає: чи це звичайні табори, чи укріплені фортеці. 
<p>20 А ще яка там земля: родюча вона, чи запущена, ростуть на ній дерева, чи ні. І наважтеся взяти дещо з плодів землі. Якраз була пора дозрівання винограду. 
<p>21 Тож вони пішли і оглянули землю від пустелі Цін аж до Рехоба, що в напрямку до Хамата. 
<p>22 Далі пішли на південь, і дійшли аж до Хеврона, де жили Ахіман, Шешай і Талмай, нащадки Енака. Хеврон же був збудований за сім років перед єгипетським Цоаном. 
<p>23 Вони прибули до долини Ешкол, де вони відсікли гілку з одним гроном винограду, – таким, що довелось його нести вдвох на жердині, а також дещо з гранат і смокв. 
<p>24 Тож те місце назвали Нагал Ешкол – через гроно винограду, яке зрізали там Ізраїлеві нащадки. 
<p>25 Оглянувши край, через сорок днів, вони повернулися. 
<p>26 Скінчивши подорож, вони прийшли до Мойсея та Аарона і до всієї громади Ізраїлевих нащадків в пустелю Паран-Кадеш. Їм і всій громаді вони прозвітували, і показали їм плоди тієї землі. 
<p>27 Розповідаючи йому, вони, зокрема, сказали: Ми обійшли землю, в яку ти нас послав, в землю що тече молоком і медом; а це її плоди. 
<p>28 Але той народ, що живе в тій землі, сильний, а міста укріплені й дуже великі. Зустріли ми там і нащадків Енака. 
<p>29 На півдні тієї землі живе Амалек. Хеттейці, євусейці та аморейці мешкають у гірській околиці, а ханаанці проживають біля моря та вздовж Йордану. 
<p>30 Халев же втихомирював народ перед Мойсеєм і говорив: Ми неодмінно підемо і успадкуємо її, адже ми спроможні побороти їх! 
<p>31 Однак чоловіки, які ходили з ним, наполягали: Ми не зможемо виступити проти цього народу, оскільки він сильніший за нас! 
<p>32 Так вони розпускали серед Ізраїлевих нащадків страшну уяву про землю, яку оглядали, стверджуючи: Земля, яку ми ходили оглядати – це земля, що поглинає своїх мешканців, а кожний народ, який ми там бачили, це дуже високі на зріст люди. 
<p>33 Там ми бачили велетнів, синів Енака, з роду велетнів! Перед ними ми були у своїх очах, наче сарана. І такими були ми в їхніх очах. 

<h4> Числа 14 
<p>1 Вся громада збунтувалась і підняла крик. Народ голосив і плакав усю ту ніч. 
<p>2 Усі Ізраїлеві нащадки нарікали на Мойсея та Аарона. Уся громада дорікала їм: Краще б ми повмирали в Єгипетському краю, або в цій пустелі! О, якби ми повмирали! 
<p>3 І навіщо нас ГОСПОДЬ вводить у ту землю? Щоб там полягти від меча? Наші жінки й наші діти стануть здобиччю. Тому, хіба не краще нам повернутися в Єгипет? 
<p>4 І вони підмовляли один одного: Оберімо собі проводиря і повернімося в Єгипет! 
<p>5 Тоді Мойсей з Аароном упали на свої обличчя перед усією громадою Ізраїлевих нащадків. 
<p>6 А Ісус, син Навина та Халев, син Єфунея, – з тих, котрі оглядали землю, – роздерли на собі одяг, 
<p>7 і звернулися до всієї громади Ізраїлевих нащадків з такими словами: Край, який ми пройшли, щоб його оглянути, є дуже-дуже доброю землею. 
<p>8 Якщо вже ГОСПОДЬ виявив до нас прихильність, то і введе нас у цю землю. Він дасть її нам – землю, що тече молоком і медом. 
<p>9 Але не ставайте бунтівниками проти ГОСПОДА ! Тож не бійтеся людей того краю, бо він для нас – пожива. Адже їхній захист відійшов від них, а з нами ГОСПОДЬ ! Не бійтеся їх! 
<p>10 Проте вся громада закричала: Побити їх камінням! У цю мить у Наметі Свідчення всім Ізраїлевим нащадкам об’явилася слава ГОСПОДНЯ. 
<p>11 І ГОСПОДЬ сказав Мойсеєві: Доки цей народ зневажатиме Мене? До яких пір не довірятимуть Мені, незважаючи на всі ознаки, які Я вчинив серед них? 
<p>12 Уражу їх смертельною хворобою і позбавлю їх спадщини! А тебе учиню великим народом, численнішим ніж цей. 
<p>13 Але Мойсей сказав ГОСПОДУ : Почують єгиптяни, з-поміж яких Ти Своєю силою вивів цей народ. 
<p>14 І скажуть тим, що живуть на цій землі і які також чули, що Ти є ГОСПОДОМ для цього народу, оскільки Ти, ГОСПОДИ з’являтимешся йому віч-на-віч. Твоя хмара стоїть над ними і Ти йдеш перед ними в хмарному стовпі вдень та в стовпі вогню вночі. 
<p>15 Якщо Ти вигубиш цей народ як одну людину, то народи, які чули вістку про Тебе, скажуть, розповідаючи: 
<p>16 Оскільки ГОСПОДЬ не зміг увести цей народ у землю, яку з клятвою їм пообіцяв, то знищив їх у пустелі. 
<p>17 Тож тепер, нехай прославиться Твоя сила, ГОСПОДИ, про яку Ти сказав, говорячи: 
<p>18 ГОСПОДЬ довготерпеливий і дуже милосердний; прощає беззаконня і переступ, хоча й жодним чином не залишає безкарним винного, віддаючи за беззаконня батьків дітям до третього й четвертого поколінь. 
<p>19 Тож, прости, будь ласка, гріх цьому народові згідно з великим Твоїм милосердям, як Ти прощав цьому народові від Єгипту й аж дотепер! 
<p>20 І ГОСПОДЬ сказав Мойсеєві: Я простив за твоїм словом. 
<p>21 Однак, як живу Я, так ГОСПОДНЬОЮ славою сповниться вся земля! 
<p>22 Проте всі люди, які бачили Мою славу й Мої ознаки, які Я вчинив у Єгипті і в пустелі, та випробовували Мене ось уже в десятий раз, і не послухалися Мого голосу, 
<p>23 таки не побачать краю, який Я з клятвою пообіцяв їхнім батькам! Жоден з тих, хто зневажав Мене, не побачить його! 
<p>24 Лише Халев, Мій раб, оскільки в нього був інший дух і він цілковито підкорився Мені, то Я введу його в край, в який він уже ходив, і його потомство успадкує його! 
<p>25 Через те, що амалекітянець і ханаанець живуть у долині, завтра ви повертайте і йдіть до пустелі в напрямку Червоного моря. 
<p>26 І промовив ГОСПОДЬ до Мойсея й Аарона, такі слова: 
<p>27 Доки ця лиха громада виступатиме проти Мене? Їхні скарги на Мене, нарікання Ізраїлевих нащадків, які вони висувають проти Мене, Я почув. 
<p>28 Скажи їм: Я живу! – слово ГОСПОДНЄ. Що ви сказали до Мого слуху, Я так і зроблю вам. 
<p>29 У цій пустелі поляжуть ваші тіла, в повній вашій кількості – всі що були пораховані від двадцяти років і вище, котрі нарікали на Мене. 
<p>30 Ніхто з вас не ввійде до краю, про який Я простягнувши Свою руку, поклявся у тому, що вас поселю, крім Халева, сина Єфунея, та Ісуса, сина Навина. 
<p>31 Що ж до ваших дітей, про яких ви сказали, що вони стануть здобиччю ворогів, то Я їх уведу туди, і вони успадкують землю, якою ви знехтували. 
<p>32 А ваші тіла поляжуть у цій пустелі. 
<p>33 Тож ваші сини будуть мандрувати пустелею сорок років, спокутуючи вашу невірність, доки не перетворяться в порох ваші тіла в пустелі. 
<p>34 За кількістю днів, упродовж яких ви оглядали землю, сорок днів, рік за день будете нести покарання за вашу провину сорок років – рік за день. Таким чином ви зрозумієте Моє невдоволення. 
<p>35 Я, ГОСПОДЬ, так сказав і дійсно так учиню з усією цією нікчемною громадою, яка повстала проти Мене! Вони будуть знищені в цій пустелі, тут вони повмирають! 
<p>36 Так само і ті чоловіки, яких послав Мойсей оглядати землю і які, повернувшись, розпускали погані чутки про землю, викликаючи цим нарікання на той край всієї громади; 
<p>37 всі ті люди, які розпускали погані чутки про землю, померли від пошесті перед ГОСПОДОМ. 
<p>38 Лише Ісус, син Навина, і Халев, син Єфунея, залишилися живими з тих чоловіків, які ходили оглядати землю. 
<p>39 Коли Мойсей переказав ці слова всім Ізраїлевим нащадкам, люди дуже засмутились. 
<p>40 Вставши вранці, вони пішли на вершину гори й говорили: Ось ми готові піти на те місце, про яке сказав ГОСПОДЬ, адже ми згрішили. 
<p>41 Але Мойсей сказав: Чому ви порушуєте веління ГОСПОДА ? Успіху в вас не буде! 
<p>42 Не йдіть, оскільки немає з вами ГОСПОДА, і ви будете знищені вашими ворогами. 
<p>43 Там перед вами амалекітянець і ханаанець. Ви поляжете від їхнього меча, тому що ви відвернулися від ГОСПОДА і ГОСПОДЬ не буде з вами. 
<p>44 Але вони вперто вирішили піднятись на вершину гори, хоча Ковчег ГОСПОДНЬОГО заповіту і Мойсей не вирушили з посеред табору. 
<p>45 Амалекітянці ж і ханаанці, що мешкали в горах, спустилися й розгромили їх, і, переслідуючи, нищили їх аж до Хорми. 

<h4> Числа 15 
<p>1 І промовляв ГОСПОДЬ до Мойсея, кажучи: 
<p>2 Поговори з Ізраїлевими нащадками і скажи їм: Коли ввійдете в край вашого поселення, який Я даю вам, 
<p>3 і приноситимете вогняну жертву ГОСПОДУ з великої худоби, або з отари овець. Чи то у всепалення, чи звичайне жертвоприношення, як виконання обітниці, або добровільну жертву під час ваших свят, щоб учинити любі пахощі ГОСПОДУ, 
<p>4 то, приносячи свій дар ГОСПОДУ, людина нехай також принесе хлібну жертву з десятої частини ефи питльованого пшеничного борошна, замішаного на четвертій частині гіна олії. 
<p>5 А ще на всепалення чи на жертву принеси вино, як жертву возливання, – четверту частину гіна на кожне ягня. 
<p>6 Якщо приносиш барана, приноситимеш ще й хлібну жертву: дві десятих частин ефи питльованого борошна, замішаного на одній третій частині гіна олії. 
<p>7 А також жертву возливання: принесеш третю частину гіна вина на любі пахощі для ГОСПОДА. 
<p>8 Якщо ж приноситимеш на всепалення чи в жертву бичка, щоб виконати обітницю, або як мирну жертву ГОСПОДУ, 
<p>9 то з бичком принесеш також хлібну жертву з трьох десятих частин ефи питльованого борошна, замішаного на половині гіна олії. 
<p>10 Принесеш також пів гіна вина як жертву возливання. Це буде вогняна жертва, любі пахощі для ГОСПОДА. 
<p>11 Так належить чинити при кожнім бичку, при кожнім барані, при кожному ягняті чи козеняті. 
<p>12 Яка буде кількість тварин, що будете приносити в жертву, стільки маєте принести на кожну в жертву муку, олію та вино. 
<p>13 Так повинен робити кожний місцевий мешканець, приносячи вогняні жертви на любі пахощі ГОСПОДУ. 
<p>14 Якщо ж буде серед вас приходець, або той, хто постійно житиме між вами у ваших поколіннях, і принесе вогняну жертву, любі пахощі для ГОСПОДА, то, як чините ви, так само робитиме і він. 
<p>15 Як для Божої громади, так і для приходця, який мешкає між вами, закон один, закон вічний у ваших поколіннях. Як ви, так і приходець буде перед ГОСПОДОМ. 
<p>16 Буде один закон і одна заповідь для вас і для приходця, який приєднався до вас. 
<p>17 І промовив ГОСПОДЬ до Мойсея такі слова: 
<p>18 Звернись до Ізраїлевих нащадків і скажи їм: Коли ввійдете в край, куди Я вас проваджу, 
<p>19 і коли почнете їсти хліб з врожаю землі, то принесете особливий дар для ГОСПОДА. 
<p>20 Першу хлібину з вашого тіста принесете як жертву підношення. Як особливий дар від току (гумна), підноситиме його. 
<p>21 Перший виріб з вашого тіста, даватимете ГОСПОДУ як жертву підношення у всіх ваших поколіннях. 
<p>22 Коли ж учините гріх несвідомо і не виконаєте всіх цих Заповідей, які ГОСПОДЬ сказав Мойсеєві, 
<p>23 тобто усього, що заповів вам ГОСПОДЬ через посередництво Мойсея від того дня, коли ГОСПОДЬ заповідав і пізніше у ваших поколіннях, 
<p>24 то, коли якесь ненавмисне порушення станеться із необачності громади, то нехай уся громада принесе теля зі стада, у жертву всепалення, як любі пахощі для ГОСПОДА, разом з хлібною жертвою і жертвою возливання згідно з приписом, а також одного козла в жертву за гріх. 
<p>25 Священик звершить викуплення за всю громаду Ізраїлевих нащадків, і буде їм прощено. Це була несвідома провина, і вони самі принесли свій дар – вогняну жертву для ГОСПОДА, а також жертву за свій гріх перед ГОСПОДОМ з необачності. 
<p>26 І буде прощено всій громаді Ізраїлевих нащадків і приходцям, які живуть між ними, оскільки це несвідома провина всього народу. 
<p>27 Якщо ж окремо людина згрішить несвідомо, то нехай принесе однолітню козу в жертву за гріх. 
<p>28 Священик звершить викуплення за ту людину, яка через необачність, несвідомо згрішила перед ГОСПОДОМ. Коли буде звершене викуплення за неї, то їй буде прощено. 
<p>29 Як для місцевого мешканця з Ізраїлевих нащадків, так і для приходця, який живе між ними, буде у вас закон один, щодо кожного, хто згрішить несвідомо. 
<p>30 Проте людина, незалежно від того, місцева вона чи з приходців, яка свідомо чинитиме зло зухвалою рукою, то вона зневажає ГОСПОДА. Така людина буде знищена з-поміж свого народу. 
<p>31 Вона зневажливо поставилася до ГОСПОДНЬОГО слова і порушила Його Заповідь. Безумовно, така людина буде знищена, її гріх залишиться на ній. 
<p>32 Перебуваючи в пустелі Ізраїлеві нащадки знайшли чоловіка, який збирав дрова суботнього дня. 
<p>33 Ті, котрі виявили, як він збирав дрова, привели його до Мойсея і Аарона та до всієї громади. 
<p>34 Його віддали під варту, оскільки не могли вирішити, що з ним слід робити. 
<p>35 Тоді ГОСПОДЬ промовив до Мойсея: Неодмінно цей чоловік має померти. Уся громада нехай поб’є його камінням поза табором! 
<p>36 Тож вивела його вся громада за табір, і побила його камінням. Він помер, як і звелів ГОСПОДЬ Мойсеєві. 
<p>37 І промовляв ГОСПОДЬ до Мойсея, кажучи: 
<p>38 Звернися до Ізраїлевих нащадків і скажи їм, щоб вони і їхні покоління зробили собі на краях свого одягу китиці. Нехай прикріпляють до країв одягу китиці з блакитного прядива. 
<p>39 Китиці вам потрібні для того, щоб дивлячись на них ви згадували всі ГОСПОДНІ Заповіді й виконували їх. Ви не будете допускати, щоб ваше серце і ваші очі спонукали вас до блуду і розпусти. 
<p>40 Але ви пам’ятали й виконували всі Мої Заповіді і були святими перед вашим Богом. 
<p>41 Я – ГОСПОДЬ, ваш Бог, Який вивів вас із Єгипетського краю, щоби бути вашим Богом. Я – ГОСПОДЬ, Бог ваш! 

<h4> Числа 16 
<p>1 У той час Корей, син Їцгара, сина Кегата, сина Левія, й Датан та Авірон, сини Еліява, і Он, син Пелета, сини Рувима, 
<p>2 повстали проти Мойсея. До них приєдналось ще двісті п’ятдесят чоловіків – Ізраїлевих нащадків, начальників громади, радників на зборах, знатних мужів. 
<p>3 Вони об’єдналися проти Мойсея та Аарона і сказали: Годі вам! Адже вся громада – усі вони святі, і ГОСПОДЬ посеред них! То чому ви підноситеся над ГОСПОДНЬОЮ громадою? 
<p>4 Коли Мойсей це почув, то упав на своє обличчя 
<p>5 і промовив до Корея та до всього його угрупування, говорячи: Уранці ГОСПОДЬ дасть знати, хто Його, хто святий і може наблизитись до Нього. Котрих Собі вибере, тим і дозволить наблизитись до Себе! 
<p>6 Зробіть ось що: візьміть собі кадильниці, Корею та всі з твого угрупування, 
<p>7 і завтра покладіть у них жару, а зверху покладіть у них ладану перед ГОСПОДОМ. Той чоловік, якого вибере ГОСПОДЬ, і є святий. Цього має бути достатньо для вас, сини Левія! 
<p>8 Далі Мойсей сказав до Корея: Вислухайте, прошу вас, сини Левія. 
<p>9 Хіба мало для вас, що Бог Ізраїлю виокремив вас в Ізраїлевій громаді, аби наблизити вас до Себе і щоб ви могли звершувати служіння в ГОСПОДНЬОМУ Наметі й стояли перед громадою, щоб їй служити? 
<p>10 Він дозволив тобі, а з тобою і всім твоїм братам, синам Левія, наблизитись до Себе, а ви домагаєтесь ще й священства? 
<p>11 Адже ти і все твоє угрупування об’єдналися проти ГОСПОДА ! Бо хто такий Аарон, що ви нарікаєте на нього? 
<p>12 Тож Мойсей послав щоб покликали Датана та Авірона, синів Еліява. Але вони сказали: Ми не прийдемо! 
<p>13 Хіба не досить того, що ти вивів нас із краю, який тече молоком та медом, щоб вигубити нас у пустелі? Ти ще й хочеш володарювати над нами? 
<p>14 Насправді ж, ти не привів нас у землю, що тече молоком та медом, і не дав нам у посілість полів та виноградників? А може хочеш виколоти очі цим людям? Ми не підемо! 
<p>15 Мойсей дуже обурився і звернувся до ГОСПОДА : Не приймай їхньої жертви! У жодного з них я не взяв осла, і не вчинив нікому з них зла! 
<p>16 А Кореєві Мойсей сказав: Ти і все твоє угрупування завтра будьте перед ГОСПОДОМ – ти, вони і Аарон! 
<p>17 Усі візьміть свої кадильниці і покладіть у них ладану. Кожний нехай принесете свою кадильницю перед ГОСПОДОМ – двісті п’ятдесят кадильниць. Ти і Аарон також принесіть свої кадильниці. 
<p>18 Тож кожний узяв свою кадильницю, усі поклали в них вогню та насипали на нього ладану, і стали біля входу в Намет Свідчення разом з Мойсеєм та Аароном. 
<p>19 Корей зібрав проти них усе своє угрупування біля входу в Намет Свідчення. І ось усій громаді з’явилася ГОСПОДНЯ слава. 
<p>20 ГОСПОДЬ заговорив до Мойсея та Аарона, кажучи: 
<p>21 Відійдіть від цієї громади і Я їх знищу в одну мить. 
<p>22 Але вони впали на свої обличчя, і сказали: Боже, Боже духів і кожного тіла! Коли згрішить одна людина, то хіба Твій гнів мав би впасти на всю громаду? 
<p>23 І промовив ГОСПОДЬ до Мойсея такі слова: 
<p>24 Звернися до громади і скажи: Відступіть з усіх сторін від наметів Корея, Датана та Авірона! 
<p>25 Тож Мойсей встав і пішов до Датана та Авірона, а за ним пішли ізраїльські старійшини. 
<p>26 І він промовив до громади наступні слова: Відійдіть від наметів цих негідних людей! Не доторкайтеся до будь-чого, що належить їм, аби вам не загинути за всі їхні гріхи! 
<p>27 Люди відступили від наметів Корея, Датана та Авірона довкола. Датан же і Авірон вийшли, і стали біля входів у свої намети разом зі своїми дружинами, своїми синами і їхніми дітьми. 
<p>28 А Мойсей сказав: З цього дізнаєтеся, що ГОСПОДЬ послав мене аби чинити всі ці справи, і з власної волі я не роблю нічого. 
<p>29 Якщо вони повмирають такою смертю, як усі люди, і коли їх спіткає доля всіх людей, то не ГОСПОДЬ посилав мене. 
<p>30 Але коли ГОСПОДЬ зробить щось досі нечуване, і земля розкривши свої вуста, поглине їх та все, що їм належить, і вони живими зійдуть до шеолу, тоді знайте, що ці люди збезчестили ГОСПОДА. 
<p>31 І сталося таке: щойно він сказав усі ці слова, під ними розступилася земля… 
<p>32 Земля відкрила свою пащу і поглинула їх, їхні домівки й усіх людей, які були з Кореєм, та все їхнє майно. 
<p>33 Таким чином вони та все, що в них було, зійшли живими до шеолу, і земля їх покрила. Вони зникли з-посеред громади. 
<p>34 А весь Ізраїль, – усі ті, що були довкола них, – втікали від їхнього крику, говорячи: Щоб і нас не поглинула земля! 
<p>35 Тоді вийшов від ГОСПОДА вогонь і пожер тих двісті п’ятдесят чоловіків, які принесли в кадильницях ладан. 

<h4> Числа 17 
<p>1 І промовив ГОСПОДЬ до Мойсея такі слова: 
<p>2 Скажи Елеазарові, синові Аарона-священика, щоб він позбирав кадильниці зі згарища, а жар розкидав, бо освятилися 
<p>3 кадильниці цих грішників ціною їхніх душ. І викуйте з них тонкі пластинки для покриття жертовника, адже їх приносили перед ГОСПОДНЄ лице, тому вони освятилися і стали ознакою для Ізраїлевих нащадків. 
<p>4 Елеазар, священик, взяв мідні кадильниці, які поприносили ті, хто згорів, і вони перекували їх на пластинки покриття для жертовника. 
<p>5 Вони є нагадуванням Ізраїлевим нащадкам, аби ніхто сторонній, котрий не є нащадком Аарона, не приступав для кадіння ладаном перед ГОСПОДОМ, і щоб з ним не сталося так, як з Кореєм і його угрупуванням, – як і сказав йому ГОСПОДЬ через посередництво Мойсея. 
<p>6 А наступного дня вся громада Ізраїлевих нащадків нарікали на Мойсея та Аарона, кажучи: Ви знищили ГОСПОДНІЙ народ! 
<p>7 І, коли громада зібралася проти Мойсея та Аарона, й вони також повернулися до Намету Свідчення, як його покрила хмара, і з’явилася ГОСПОДНЯ слава. 
<p>8 Мойсей та Аарон вийшли до переду Намету Свідчення. 
<p>9 І ГОСПОДЬ заговорив до Мойсея, кажучи: 
<p>10 Відійдіть від цієї громади, і Я знищу їх в одну мить! Вони ж упали на свої обличчя. 
<p>11 Тоді Мойсей сказав Ааронові: Візьми кадильницю, поклади в неї вогню з жертовника і насип ладану, та поспішай в табір, і вчини за них покуту, адже спалахнув ГОСПОДНІЙ гнів, і почалась поразка. 
<p>12 Взяв Аарон кадильницю, як звелів йому Мойсей, і побіг у середину зібраних, де вже почалося ураження людей. Він насипав у кадильницю ладану й почав здійснювати покуту за народ, 
<p>13 стоячи між мертвими та між живими. І пошесть припинилася. 
<p>14 Проте тих, котрі померли під час пошесті, було чотирнадцять тисяч сімсот, окрім тих, котрі померли через Корея. 
<p>15 Тож Аарон повернувся до Мойсея, до входу в Намет Свідчення і ураження остаточно припинилося. 
<p>16 І промовив ГОСПОДЬ до Мойсея такі слова: 
<p>17 Звернися до Ізраїлевих нащадків, і візьми в них по одному посоху від кожного батьківського дому, від кожного начальника їхніх батьківських домів – дванадцять посохів. Ім’я кожного з них напиши на його посоху. 
<p>18 Ім’я Аарона напишеш на посоху Левія, оскільки має бути лише один посох від голови роду по батьківській лінії. 
<p>19 І покладеш їх в Наметі Свідчення, перед Ковчегом Свідоцтва, де Я зустрічаюся з тобою. 
<p>20 Станеться так, що посох чоловіка, якого Я обираю, розквітне. Таким чином Я усуну від Себе нарікання Ізраїлевих нащадків, яке вони виявляють щодо вас. 
<p>21 Мойсей сказав про це Ізраїлевим нащадкам. Усі їхні начальники дали йому посохи – від кожного начальника по одному посоху, по одному від їхніх батьківських домів – дванадцять посохів. Посох Аарона також був серед їхніх посохів. 
<p>22 Мойсей поклав усі посохи перед ГОСПОДОМ у Наметі Свідчення. 
<p>23 Коли ж наступного дня Мойсей увійшов у Намет Свідчення, виявилось, що розцвів посох Аарона з роду Левія! Він пустив пагінці, зацвів квітами й навіть уродив мигдалеві горіхи. 
<p>24 Мойсей виніс усі посохи від ГОСПОДНЬОЇ присутності до всіх Ізраїлевих нащадків; вони їх оглянули, і кожний узяв свій посох. 
<p>25 Тоді сказав ГОСПОДЬ до Мойсея: Поверни посох Аарона перед Ковчег Свідчення на зберігання, як ознаку для бунтівних синів, щоб припинилось їхнє нарікання на Мене, і вони не померли! 
<p>26 Мойсей зробив так, як заповів йому ГОСПОДЬ, так він і зробив. 
<p>27 Якось звернулись Ізраїлеві нащадки до Мойсея і сказали: Ось ми гинемо, пропадаємо, ми всі помремо. 
<p>28 Кожен, хто лише наблизиться до ГОСПОДНЬОГО Намету, гине. Невже ми усі маємо померти? 

<h4> Числа 18 
<p>1 І промовив ГОСПОДЬ до Аарона: Ти і твої сини, – весь рід твого батька з тобою, – будете нести відповідальність за порушення щодо святині. Ти і твої сини з тобою будете також відповідати за гріхи вашого священства. 
<p>2 Тож наблизь до себе своїх братів, плем’я Левія, рід свого батька. Нехай вони приєднаються до тебе і хай тобі допомагають, а ти, і твої сини з тобою, будете звершувати служіння перед Наметом Свідчення. 
<p>3 Вони допомагатимуть тобі і нестимуть відповідальність за стан усього Намету, а до святого посуду і до жертовника не хай не наближаються, щоб не померти і їм, і вам. 
<p>4 Вони приєднаються до тебе, і слугуватимуть при Наметі Свідчення, згідно з усіма правилами служіння в Наметі. Ніхто сторонній не наближатиметься до тебе. 
<p>5 Ви будете слідкувати за Святинею і доглядати за жертовником, аби не було більше гніву на Ізраїлевих нащадків. 
<p>6 Я ж узяв ваших братів левітів з-поміж Ізраїлевих нащадків. Вони є для вас даром, даним ГОСПОДУ, щоб звершувати служіння в Наметі Свідчення. 
<p>7 Тому ти зі своїми синами, будете виконувати ваше священицьке служіння в усьому, що пов’язане з жертовником і служінням за завісою. Це буде вашим служінням. Я даю ваше служіння священства, як дар. Кожен сторонній, якщо наблизиться, помре. 
<p>8 Далі ГОСПОДЬ сказав Ааронові: Ось Я віддав тобі на збереження Мої пожертви. Від усього посвяченого Ізраїлевими нащадками, як законну частку Я даю тобі та твоїм синам. Це вічний закон. 
<p>9 Воно належатиме вам з тих найсвященніших дарів не спалених вогнем: з усіх їхніх жертовних дарів, і з усіх їхніх хлібних жертов, і з усякої їхньої жертви за гріх, а також з усіх жертов за провину. Усе найсвятіше, що дають Мені, буде тобі й твоїм синам. 
<p>10 У найбільш святому місці споживатимете їх. Усі чоловіки їстимуть їх. Це має бути святим для тебе. 
<p>11 Тобі також належатимуть пожертви з їхніх дарів-підношень, або з усіх коливальних жертов Ізраїлевих нащадків. Я даю їх тобі, твоїм синам і твоїм дочкам, які з тобою. Це вічний закон. Кожний чистий у твоєму домі їстиме їх. 
<p>12 Усі найкращі первоплоди з олії і всі найкращі первоплоди з вина та пшениці, які вони приноситимуть ГОСПОДУ, Я даю все тобі. 
<p>13 Усі первоплоди їхньої землі, те, – що вони приноситимуть ГОСПОДУ, – належатимуть тобі. Кожний чистий у твоєму домі може їх їсти. 
<p>14 Усе посвячене в Ізраїлі Богові, буде твоїм. 
<p>15 Усе, що розкриває утробу кожного тіла, що приноситимуть ГОСПОДУ, від людини й до худоби, належатиме тобі. Однак первородного з людей неодмінно потрібно викупити, як і первістків з нечистої худоби, викупиш також. 
<p>16 Викупляти належить від місячного віку. Викуп за твоєю оцінкою – п’ять шеклів срібла за священним шеклем, який складається з двадцяти ґер. 
<p>17 Лише первородного з волів, або первістка з овець, чи первістка з кіз не можна викуповувати; це святе. Їхньою кров’ю покропиш жертовник, а їх жир спалиш як вогняну жертву на любі пахощі ГОСПОДУ. 
<p>18 Їхнє м’ясо буде тобі. Як грудинка жертви піднесення (коливання), і як праве стегно, буде тобі. 
<p>19 Усі жертви піднесення з посвячених речей, які тільки приноситимуть ГОСПОДУ Ізраїлеві нащадки, Я дав тобі, твоїм синам і твоїм дочкам, які з тобою; це віковічний закон. Це непорушний заповіт солі перед ГОСПОДОМ для тебе й твоїх нащадків з тобою. 
<p>20 І сказав ГОСПОДЬ Ааронові: В їхній землі ти не матимеш спадщини. Не буде для тебе і наділу між ними; Я є твоїм наділом і твоєю спадщиною серед Ізраїлевих нащадків. 
<p>21 Що ж до синів Левія, то Я дав їм кожну десятину в Ізраїлі, як частку за їхнє служіння, яке вони здійснюють у Наметі Свідчення. 
<p>22 Тож інші Ізраїлеві нащадки вже більше не приступатимуть до Намету Свідчення, щоб їм не стягнути на себе гріха і не померти. 
<p>23 Левіти самі здійснюватимуть служіння біля Намету Свідчення, і нестимуть за нього відповідальність. Це вічна постанова для ваших поколінь. А серед Ізраїлевих нащадків вони спадщини не отримають. 
<p>24 Адже десятини Ізраїлевих нащадків, які вони виділяють для ГОСПОДА як особливу жертву, Я дав левітам у спадщину. Тому й сказав про них: Серед Ізраїлевих нащадків вони не отримають спадщини. 
<p>25 Далі промовив ГОСПОДЬ до Мойсея такі слова: 
<p>26 Звернися до левітів і скажи їм: Коли отримуватимете десятину від Ізраїлевих нащадків, яку Я дав вам від них як вашу спадщину, то відділятимете з неї особливу частку для ГОСПОДА – десятину з десятини. 
<p>27 І буде це зараховано вам як ваша особлива частка з пшениці на току чи належне Богу з виноградної давильні. 
<p>28 Тож відділіть як особливу частку для ГОСПОДА, з усіх ваших десятин, які отримаєте від Ізраїлевих нащадків, і відокремте з них від себе особливу частку для ГОСПОДА, віддавши її священикові Аарону. 
<p>29 З усіх дарів принесених для вас відділятимете особливу жертовну частку для ГОСПОДА. З усього найкращого має бути Його освячена частка. 
<p>30 І скажи їм: Коли відділите найкращу частку з усього, то те, що залишиться, зарахується левітам як урожай з току і як плід з виноградної давильні. 
<p>31 Можете це споживати на всякому місці, ви і ваші родини, бо це ваша винагорода за ваше служіння в Наметі Свідчення. 
<p>32 Отже, коли відкладете найкращу частку з усього, це свідчитиме, що ви не зневажаєте посвячених дарів Ізраїлевих нащадків, щоб таким чином не стягнути на себе гріха і не померти. 

<h4> Числа 19 
<p>1 І промовив ГОСПОДЬ до Мойсея і Аарона, кажучи: 
<p>2 Ось вимога закону, встановленого ГОСПОДОМ в таких словах: Скажи Ізраїлевим нащадкам, нехай приведуть до тебе руду без вади телицю, на якій немає ушкоджень і на яку ще не накладали ярма. 
<p>3 І дай її священикові Елеазарові. Він виведе її за табір і там заріжуть її перед ним. 
<p>4 Елеазар, священик, візьме трохи її крові і своїм пальцем сім разів цією кров’ю покропить спереду Намету Свідчення. 
<p>5 Тоді спалять телицю на очах у нього. Її шкуру, її м’ясо і її кров, разом з її нечистотами – все має бути спалене. 
<p>6 У той час священик візьме кедрове дерево, гісоп та кармазин і кине у вогнище спалюваної телиці. 
<p>7 Після цього священик випере свій одяг і обмиє своє тіло водою, а потім увійде до табору, але священик буде нечистий до вечора. 
<p>8 Також той, хто спалив ялівку, випере свій одяг і обмиє тіло водою. І все ж він буде нечистим до вечора. 
<p>9 А чистий чоловік збере попіл з телиці й висипле його поза табором на чисте місце. Там зберігатимуть його для громади Ізраїлевих нащадків, щоб додавати до води очищення. Це – жертва за гріх. 
<p>10 Той, хто збиратиме попіл з телиці, повинен випрати свій одяг і буде нечистим до вечора. Це має бути вічною постановою для Ізраїлевих нащадків і приходців, які поселилися серед них. 
<p>11 Хто доторкнеться до мертвечини будь-якої людини, буде нечистим сім днів. 
<p>12 Він повинен очиститися третього дня й сьомого дня і тоді стане чистим. Якщо ж не очиститься третього дня й сьомого дня, то не буде чистим. 
<p>13 Кожен, хто доторкнеться до мертвого тобто до людини, яка померла, і не очиститься, той осквернив ГОСПОДНІЙ Намет і такий буде знищений з Ізраїлю. Він не був окроплений водою очищення і тому залишається нечистим. Його нечистота на ньому. 
<p>14 Таким є закон: Якщо людина помре в наметі, то кожен, хто входить у намет, як і кожен, хто є в наметі, будуть нечисті сім днів. 
<p>15 Кожна відкрита посудина, що не має на собі прикріпленої шнурком кришки, нечиста. 
<p>16 Так само кожен, хто доторкнеться у відкритому полі до вбитого мечем, чи до померлого, або до людських кісток чи до гробу, сім днів буде нечистим. 
<p>17 Для очищення нечистого візьмуть трошки попелу від спаленої для очищення телиці, і наллють на нього в посудину живої води. 
<p>18 А чистий чоловік візьме гісоп, вмочить його у воду й окропить намет, увесь посуд і всіх людей, які там будуть, а також того, хто доторкався до людських кісток, чи до вбитого або до померлого, чи до гробу. 
<p>19 Чистий покропить нечистого третього дня і сьомого дня. І коли сьомого дня очистить його, то очищений випере свій одяг, обмиється водою і на вечір буде чистим. 
<p>20 Людина ж, яка стала нечистою і не очиститься, то та людина буде знищена з громади, оскільки осквернила ГОСПОДНЮ Святиню, і її не було покроплено очищувальною водою. Вона нечиста. 
<p>21 Це має бути для них вічною постановою. Той хто кропитиме очищувальною водою, повинен випрати свій одяг. Хто доторкнеться до очищувальної води, буде нечистим до вечора. 
<p>22 Все, до чого лише доторкнеться нечистий, те стає нечистим. Так само той, хто доторкнувся до нечистого, буде нечистим до вечора. 

<h4> Числа 20 
<p>1 Першого місяця Ізраїлеві нащадки всією громадою прийшли до пустелі Цін. Народ певний час перебував у Кадеші. Там померла Маріам, і там вона була похована. 
<p>2 Оскільки не було води для громади, то вони об’єдналися проти Мойсея та Аарона. 
<p>3 Тож народ нарікав на Мойсея, говорячи: Краще було б нам померти під час загибелі наших братів перед ГОСПОДОМ ! 
<p>4 Навіщо ви привели ГОСПОДНЮ громаду в цю пустелю? Хіба для щоб тут померти нам і нашій худобі? 
<p>5 І навіщо ви нас вивели з Єгипту і привели нас в це погане місце? Тут не має посівних земель, не ростуть фігові дерева, немає ні винограду, ні гранатів, ні навіть води для пиття! 
<p>6 Тож Мойсей та Аарон відійшли від громади до входу в Намет Свідчення та впали на свої обличчя. І з’явилася їм ГОСПОДНЯ слава. 
<p>7 І промовив ГОСПОДЬ до Мойсея, кажучи: 
<p>8 Візьми посох і зберіть, ти й твій брат Аарон, громаду. Промовте перед їхніми очима до скелі, і вона дасть від себе воду. Ви виведете їм воду зі скелі, і напоїте громаду та їхню худобу. 
<p>9 Мойсей узяв посох з-перед ГОСПОДНЬОГО обличчя, як Він заповів. 
<p>10 Тоді Мойсей з Аароном зібрали громаду перед скелею, і Мойсей їм сказав: Послухайте, ви, бунтівники! Хіба із цієї скелі нам вивести для вас воду? 
<p>11 При цьому Мойсей піднявши свою руку, двічі вдарив об скелю своїм посохом, і ринула велика вода, так що пила громада та їхня худоба. 
<p>12 Але ГОСПОДЬ сказав Мойсеєві та Ааронові: Оскільки ви не довірились Мені, коли потрібно було виявити Мою святість перед очима Ізраїлевих нащадків, то ви не введете цієї громади в край, який Я їм даю! 
<p>13 Це Вода Меріви, оскільки Ізраїлеві нащадки сварилися з ГОСПОДОМ, і Він явив їм Свою святість. 
<p>14 З Кадеша Мойсей відправив посланців до царя Едому сказати : Так говорить твій брат Ізраїль: Ти знаєш про всі страждання, які спіткали нас. 
<p>15 Наші батьки пішли в Єгипет. Ми жили в Єгипті довгий час, протягом якого єгиптяни гнобили нас і наших батьків. 
<p>16 Ми волали до ГОСПОДА, і Він почув наш голос та послав ангела і вивів нас з Єгипту. А тепер ми в Кадеші, в місцевості, що на краю твого кордону. 
<p>17 Дозволь нам, будь ласка, перейти через твою землю. Ми не підемо через поля, ані через виноградники і не будемо пити води з криниць. Будемо проходити царською дорогою, не звертаючи ні праворуч, ні ліворуч, аж поки не перетнемо твій кордон. 
<p>18 Але Едом відповів йому: Не переходь через мою землю, щоб я не вийшов проти тебе з мечем! 
<p>19 Але Ізраїлеві нащадки наполягали: Ми будемо йти дорогою, а якщо б ми, чи наші отари пили твою воду, то ми заплатимо за неї. Ми нічого не хочемо, а лише перейти пішки. 
<p>20 Однак він відповів: Не перейдеш! І Едом вирушив проти них з численним та добре озброєним військом. 
<p>21 Тож Едом не дозволив Ізраїлеві перейти через свою землю, тому Ізраїль обминув його. 
<p>22 Вирушивши з Кадеша, Ізраїлеві нащадки всією громадою прийшли до гори Гор. 
<p>23 А біля гори Гор, неподалік кордону Едомської землі, ГОСПОДЬ звернувся до Мойсея та Аарона з такими словами: 
<p>24 Нехай Аарон приєднається до своєї рідні, тому що ви не ввійдете до краю, який Я дав Ізраїлевим нащадкам, оскільки біля Вод Меріви ви виявили до Мене неповагу. 
<p>25 Тому візьми Аарона і його сина Елеазара і виведи їх на гору Гор. 
<p>26 Зніми з Аарона його шати, і зодягни в них його сина Елеазара. Що ж до Аарона, то там він помре і приєднається до своєї рідні. 
<p>27 І Мойсей учинив так, як заповів ГОСПОДЬ. Вони вийшли на гору Гор перед очима всієї громади. 
<p>28 Мойсей зняв з Аарона його шати, і зодягнув у них його сина Елеазара. Там на вершині гори Аарон помер, а Мойсей та Елеазар зійшли з гори до людей. 
<p>29 І коли вся громада побачила, що Аарон помер, то весь дім Ізраїля оплакував Аарона тридцять днів. 

<h4> Числа 21 
<p>1 Як тільки ханаанський цар Арада, який жив на півдні (в Негев), почув, що Ізраїль рухається дорогою Атарім, то пішов війною проти Ізраїлю, і взяв декого з них у полон. 
<p>2 Тоді Ізраїль дав обітницю ГОСПОДУ, і сказав: Якщо віддаси цей народ у мої руки, я зруйную його та його міста, як приречені на закляття. 
<p>3 І вислухав ГОСПОДЬ голос Ізраїлю, і видав йому ханаанців. Він знищив їх та їхні міста як приречені на закляття, назвавши те місце Хорма. 
<p>4 Після цього вони вирушили від гори Гор, в напрямку Червоного Моря трощі, щоб обійти землю Едому. Але в дорозі народ виявив малодушність. 
<p>5 Люди почали нарікати на Бога і на Мойсея: Навіщо ти вивів нас з Єгипту хіба що для того, щоб ми загинули в пустелі? Адже тут немає ні хліба, ні води, а цей нікчемний хліб неабияк набрид нам. 
<p>6 Тоді ГОСПОДЬ послав на народ отруйних зміїв, які кусали людей, і чимало з ізраїльтян померло. 
<p>7 Люди прийшли до Мойсея і сказали: Згрішили ми, оскільки нарікали на ГОСПОДА і на тебе! Помолися ж до ГОСПОДА, щоб Він забрав від нас зміїв! І Мойсей помолився за народ. 
<p>8 ГОСПОДЬ же сказав Мойсеєві: Зроби собі змія і вистав його на жердині. Після того, якщо когось вкусить змій, нехай той погляне на нього і буде жити. 
<p>9 Тож Мойсей зробив мідного змія, і встановив його на жердині. Тепер, коли змій кусав людину, то вона звертала очі на мідного змія, і залишалася живою. 
<p>10 Ізраїлеві нащадки вирушили далі й отаборилися в Оботі. 
<p>11 Вирушивши з Обота вони отаборилися в Ійє-Абарім, в пустелі, яка знаходиться на схід від Моаву. 
<p>12 А коли вони рушили звідти, то отаборилися в долині Зеред. 
<p>13 Вийшовши звідти вони поставили табір на другому боці Арнону, що тече через пустелю і підходить до кордонів аморейців. Арнон є Моавським кордоном, що межує між Моавом і Амореєм. 
<p>14 Тому і говориться в книзі ГОСПОДНІХ воєн: Вагеб у Суфі, і притоки Арнону; 
<p>15 і русла приток, що простягаються до місця Ар, і сягають кордонів Моаву. 
<p>16 А звідти вирушили до Беер. Це та Криниця, про яку сказав ГОСПОДЬ Мойсеєві: Збери народ, і Я дам їм воду. 
<p>17 Тоді заспівав Ізраїль таку пісню: Піднесися, кринице, співайте їй! 
<p>18 Криницю викопали вельможі, – видовбували її володарі народу своїми жезлами, законодавці – своїми посохами! З Мідбару вони подалися до Маттани, 
<p>19 а від Маттани до Нахаліїла, з Нахаліїла до Бамота. 
<p>20 А від Бамота в долину, що на рівнині Моаву біля вершини Пісґи, що височіє над пустелею. 
<p>21 Тоді Ізраїль послав своїх старійшин до Сіхона, аморейського царя з проханням: 
<p>22 Дозволь мені перейти через твою землю. Ми не звертатимемо ні на поля, ні на виноградники, не будемо пити води з криниць. Будемо йти дорогою царською аж доки не перейдемо твої володіння. 
<p>23 Але Сіхон не дозволив Ізраїлеві перейти через свою землю. Більше того, Сіхон зібрав увесь свій народ і пішов проти Ізраїлю в пустелі, дійшов до Ягци і вступив у бій з Ізраїлем. 
<p>24 Проте Ізраїль розгромив його вістрям меча, і заволодів його землею від Арнону до Яббоку і аж до синів Аммона, оскільки Яз був кордоном Аммонових синів. 
<p>25 Ізраїль захопив усі ті міста. Тож поселився Ізраїль у всіх містах аморейців, тобто у Хешбоні і в усіх прилягаючих до нього поселеннях. 
<p>26 Хешбон був містом Сіхона, царя аморейців. Він раніше воював з попереднім царем Моаву і забрав у нього всю його землю аж до Арнону. 
<p>27 Через це кажуть ті, хто говорить загадками: Приходьте до Хешбона, щоб відбудувати і облаштувати місто Сіхона. 
<p>28 Бо вогонь вийшов з Хешбона, полум’я – з міста Сіхона. Він пожер Ар Моава, володарів висот Арнону. 
<p>29 Горе тобі, Моаве! Ти загинув, народе Кемоша! Його сини стали втікачами, а його дочки – полонянками царя аморейців, Сіхона. 
<p>30 Ми їх перемогли, загинув Хешбон аж до Дібона, ми спустошили все до Нофаху, що неподалік Медеби. 
<p>31 Отже Ізраїль оселився в краю аморейців. 
<p>32 Після цього Мойсей послав розвідників оглянути Язер, – і вони здобули його поселення, і вигнали аморейців, які мешкали там. 
<p>33 Повернувши вони пішли дорогою до Башану. І ось проти них виступив Оґ, цар башанський з усім своїм народом до Едреї, щоб воювати. 
<p>34 Але ГОСПОДЬ сказав Мойсеєві: Не бійся його, бо у твої руки Я віддав його, увесь його народ та і всю його землю. Вчиниш з ним так, як ти зробив із Сіхоном, царем аморейців, який жив у Хешбоні. 
<p>35 Отже вони знищили його та його синів, і весь його народ, так що не залишилося жодного живого. Таким чином вони заволоділи його землею. 

<h4> Числа 22 
<p>1 Знову Ізраїлеві нащадки вирушили й отаборилися в степах Моаву, за Йорданом, напроти Єрихона. 
<p>2 Коли Валак, син Ціппора, побачив усе, що вчинив Ізраїль аморейцям, 
<p>3 то моавійці дуже злякалися народу, оскільки той був досить численним. Від вигляду Ізраїлевих нащадків Моава огорнув страх. 
<p>4 І сказали моавійці мідіянським старійшинам: Тепер ця ватага об’їсть усе, що довкола нас, як виїдає віл зелень на полі. В ту пору царем Моаву був Валак, син Ціппора. 
<p>5 Він вирядив послів до Валаама, сина Беора у Петор, що над рікою, у краю синів його народу, аби покликати його, кажучи: Оце, з Єгипту вийшов народ, вкрив всю землю й оселився напроти мене. 
<p>6 Тому прийди, будь ласка, прокляни мені цей народ, бо він сильніший за мене. Може, мені вдасться розбити його і вигнати його з краю. Адже я знаю, що, кого ти поблагословиш, той благословенний, а кого ти проклянеш, той буде проклятий. 
<p>7 Тож пішли моавські старійшини разом з мідіянськими старійшинами з подарунками у своїх руках за чаклунство. Прийшли вони до Валаама і переказали йому слова Валака. 
<p>8 Він же сказав їм: Переночуйте тут цю ніч, і я переповім вам те, що скаже мені ГОСПОДЬ. Таким чином князі моавські залишилися у Валаама. 
<p>9 Прийшов Бог до Валаама і запитав: Що то за люди в тебе? 
<p>10 А Валаам відповів Богові: Валак, син Ціппора, цар моавський, послав їх до мене, сказати : 
<p>11 Ось, вийшов народ з Єгипту, і вкрив усю землю. Тому прийди і прокляни його мені! Можливо тоді я зможу його подолати у війні і прогнати його. 
<p>12 Тоді сказав Бог Валаамові: Не йди з ними і не проклинай цей народ, бо він благословенний! 
<p>13 Уставши вранці, Валаам сказав князям Валака: Повертайтесь у ваш край, бо ГОСПОДЬ не дозволяє мені йти з вами! 
<p>14 Тож князі моавські встали й, прийшовши до Валака, сказали: Відмовився Валаам піти з нами. 
<p>15 Тоді Валак знову послав старійшин, але в більшій кількості й поважніших ніж були ті. 
<p>16 Вони прибули до Валаама і кажуть йому: Так говорить Валак, син Ціппора: Не затримуйся, благаю, і приходь до мене! 
<p>17 Адже я, дійсно, виявлю тобі дуже велику шану, і все, що скажеш мені, зроблю. Тільки прийди, прошу тебе, і прокляни мені цей народ! 
<p>18 Відповідаючи, Валаам і цим слугам Валака сказав: Хоча б Валак давав мені повний свій дім срібла та золота, то і тоді я не зміг би порушити наказ ГОСПОДА, мого Бога, чинячи щось мале чи велике. 
<p>19 Проте, залишіться тут і ви цієї ночі, а я дізнаюся, що ГОСПОДЬ знову скаже мені. 
<p>20 Уночі Бог прийшов до Валаама і сказав йому: Якщо вже ці люди прийшли й кличуть тебе, то вставай і йди за ними, але чинитимеш лише те, що Я скажу тобі. 
<p>21 Тож Валаам, уставши вранці, засідлав свою ослицю й пішов з князями Моаву. 
<p>22 І ось спалахнув гнів Божий через те, що він пішов, а ГОСПОДНІЙ ангел став на дорозі, щоб зупинити його. Він їхав верхи на своїй ослиці, і двоє його слуг подорожували з ним. 
<p>23 Ослиця, побачила ГОСПОДНЬОГО ангела, який з оголеним мечем у руці стояв на дорозі. Тож ослиця звернула з дороги і пішла полем. А Валаам почав бити ослицю, щоб повернути її на дорогу. 
<p>24 Тоді ГОСПОДНІЙ ангел став у проході між виноградниками, де була огорожа з одного боку й огорожа з іншого боку. 
<p>25 Побачивши ГОСПОДНЬОГО ангела, ослиця притулилась до стіни й притиснула ногу Валаама до стіни. Він же знову почав бити її. 
<p>26 ГОСПОДНІЙ ангел перейшов далі і став у вузькому місці, так що неможливо було обминути ні праворуч, ні ліворуч. 
<p>27 Ослиця побачила ГОСПОДНЬОГО ангела і лягла під Валаамом. Розлютившись, Валаам почав бити ослицю палицею. 
<p>28 І ось ГОСПОДЬ відкрив уста ослиці, й вона заговорила до Валаама: Що я зробила тобі, що ось уже втретє б’єш мене? 
<p>29 Валаам відповів ослиці: Бо ти поглумилася з мене! Якби у моїй руці був меч, я б тебе зараз убив! 
<p>30 Тоді ослиця каже Валаамові: Хіба я не твоя ослиця, на якій ти їздиш від своєї молодості аж до сьогодні? Хіба є у мене звичай так з тобою чинити? Він же відповів: Ні. 
<p>31 І тут ГОСПОДЬ відкрив Валаамові очі. Він побачив ГОСПОДНЬОГО ангела, який стояв на дорозі, з оголеним мечем у своїй руці. Тож він схилився і впав долілиць. 
<p>32 А ГОСПОДНІЙ ангел каже йому: Чому ось уже втретє ти б’єш свою ослицю? Адже це я вийшов, щоб протистояти тобі, тому що твій шлях згубний переді мною. 
<p>33 Ослиця бачила мене і тричі уступала мені. Якби вона не звернула переді мною, я вже вбив би тебе, а її залишив би живою. 
<p>34 Валаам сказав ГОСПОДНЬОМУ ангелові: Згрішив я, оскільки не знав, що ти стояв навпроти мене на дорозі. Тепер же, якщо тобі це не подобається, я повернуся до себе! 
<p>35 Але ГОСПОДНІЙ ангел сказав Валаамові: Іди з цими людьми! Однак говоритимеш тільки те, що я скажу тобі. І Валаам пішов з князями Валака. 
<p>36 Коли Валак почув, що йде Валаам, то вийшов йому назустріч до моавського міста, розташованого поруч з Арноном, який є остаточним кордоном. 
<p>37 І сказав Валак Валаамові: Кілька разів посилав я за тобою, запрошуючи до себе. Чому ти не приходив до мене? Хіба я не спроможний вшанувати тебе? 
<p>38 А Валаам відповів Валакові: Ось, я прийшов до тебе тепер! Але чи буду я здатний щось сказати? Я говоритиму лише те слово, яке вкладе в мої вуста Бог! 
<p>39 Пішов Валаам з Валаком, і прийшли вони до Кірят-Хуцота. 
<p>40 Валак приніс у жертву бичків та овець і послав їх Валаамові та князям, які були з ним. 
<p>41 А вранці Валак узяв Валаама, вивів його на Бамот-Баал, звідки можна було побачити деяку частину народу. 

<h4> Числа 23 
<p>1 Тоді Валаам сказав Валакові: Збудуй мені тут сім жертовників і приготуй мені тут сім бичків та сім баранів. 
<p>2 Валак зробив так, як йому сказав Валаам і приніс Валак та Валаам на кожному жертовнику по бичкові й баранові. 
<p>3 Далі Валаам сказав Валакові: Стій біля твого всепалення, а я піду. Можливо з’явиться ГОСПОДЬ для зустрічі зі мною. Те, що Він мені об’явить, я сповіщу тобі. Тож він зійшов на голу вершину гори. 
<p>4 Зустрівся Бог з Валаамом і той сказав Йому: Сім жертовників приготував я і на кожному з них приніс по бичкові й баранові. 
<p>5 В той час ГОСПОДЬ вклав слово в уста Валаама, сказавши: Повертайся до Валака і скажи йому так… 
<p>6 І коли Валаам повернувся до нього, той з усіма моавськими князями все ще стояв біля свого всепалення. 
<p>7 І Валаам виголосив свою притчу сказавши: З Араму припровадив мене Валак, моавський цар, з гір сходу: Прийди й прокляни мені Якова; прийди й наведи мені прокляття на Ізраїля! 
<p>8 Як же мені проклинати того, кого Бог не проклинає? Або як накликатиму нещастя на того, кому ГОСПОДЬ не бажає зла? 
<p>9 Адже з вершин гір дивлюсь на нього, і з пагорбів спостерігаю за ним. Ось народ який живе окремо, і між народами не числиться. 
<p>10 Хто полічив би порох Якова і порахував би хоча б четверту частину Ізраїлю? Нехай моя душа помре смертю праведних, і нехай мій кінець буде подібний до їхнього! 
<p>11 Тоді Валак сказав Валаамові: Що ти мені наробив? Я тебе покликав, щоб проклясти моїх ворогів, а ти ось їх вельми поблагословив! 
<p>12 Відповідаючи той сказав: Хіба я не повинен говорити лише те, що ГОСПОДЬ вкладе в мої вуста? 
<p>13 Тоді Валак промовив до нього: Ходімо зі мною, прошу, на інше місце, звідки його побачиш. Там ти побачиш лише якусь його частину, а всього його не побачиш. Прокляни його мені звідти! 
<p>14 Він повів його на галявину Цофім, на вершину гори Пісґи, збудував сім жертовників, і приніс у жертву по бичкові й баранові на кожному жертовнику. 
<p>15 І сказав він Валакові: Стій тут біля свого всепалення, а я зустріну ГОСПОДА там. 
<p>16 ГОСПОДЬ зустрів Валаама і вклав слово в його вуста. І промовив: Повертайся до Валака і скажеш йому це. 
<p>17 І коли він повернувся до нього, той стояв біля свого всепалення, а з ним моавські князі. І Валак запитав його: Що сказав ГОСПОДЬ ? 
<p>18 Валаам знову виголосив свою притчу і сказав: Встань, Валаку, і послухай! Нахили до мене своє вухо, сину Ціппорів! 
<p>19 Бог не людина, щоб говорити неправду, Він не людський син, щоб жалкувати за сказаним. Хіба Він може сказати і не зробити? Пообіцяти і не дотриматись слова? 
<p>20 Отже мені наказано благословити! Він благословляє і я цього не можу відмінити! 
<p>21 Не видно в Якова нічого непристойного. Я не бачу облуди в Ізраїлі. ГОСПОДЬ, його Бог є з ним, і велич Володаря з ним перебуває. 
<p>22 Бог, Який вивів їх з Єгипту, є для них наче сила буйвола. 
<p>23 Адже немає сили закляття над Яковом, ні чаклування над Ізраїлем. Вже зараз буде сказано про Якова та Ізраїля, що здійснив Бог. 
<p>24 Оце народ! Наче левиця він повстає і, як лев, піднімається! Він не відпочиватиме, доки не пожере здобич і не нап’ється крові смертельно поранених! 
<p>25 Тоді Валак сказав Валаамові: Не потрібно проклинати його, але й благословляти його не потрібно. 
<p>26 Відповідаючи, Валаам сказав Валакові: Хіба я не говорив тобі, що буду чинити те, що скаже ГОСПОДЬ ? 
<p>27 Тоді Валак сказав Валаамові: Ходімо! Я візьму тебе в інше місце. Можливо сподобається Богові, аби ти звідти прокляв мені його! 
<p>28 І Валак привів Валаама на вершину Пеору, що височить над пустелею. 
<p>29 Валаам сказав Валакові: Збудуй мені тут сім жертовників і приготуй мені тут сім бичків та сім баранів. 
<p>30 Валак і цього разу зробив так, як сказав Валаам. Він приніс по бичкові й баранові на кожному із жертовників. 

<h4> Числа 24 
<p>1 Коли Валаам побачив, що ГОСПОДУ подобається благословляти Ізраїль, то не пішов, як раніше, для ворожбитства, а звернув своє обличчя до пустелі. 
<p>2 Підвівши свої очі Валаам, побачив Ізраїль, розташованого за своїми племенами. І зійшов на нього Божий Дух. 
<p>3 Виголошуючи свою притчу він сказав: Провіщення Валаама, сина Беорового. Провіщення мужа з відкритими очима. 
<p>4 Передвіщення того, хто чує Божі слова, який бачить видіння Всемогутнього. Він падає, але його очі відкриті. 
<p>5 Які ж гарні твої намети, Якове, і твої житла, Ізраїлю! 
<p>6 Вони протяглися наче долини, як сади понад річками і наче дерева, насаджені ГОСПОДОМ, немов би кедри над водами. 
<p>7 З його відер виливається вода, а тому його насіння має вдосталь вологи. Його цар стане вищим за Аґаґа, і піднесеться його царство. 
<p>8 Бог, Який вивів його з Єгипту є для нього наче слава і сила буйвола. Він поглине ворожі народи, розторощить їхні кості, і своїми стрілами прошиє ворога. 
<p>9 Причаївся він і приліг, як лев і наче левиця. Хто наважиться його сполошити? Ті, хто благословляє тебе, благословенні, а хто проклинає тебе, прокляті! 
<p>10 Після цього Валак запалав гнівом на Валаама. Сплеснувши руками, Валак вигукнув до Валаама: Я тебе покликав, щоб проклясти моїх ворогів, а ти ось їх тричі вельми поблагословив! 
<p>11 Утікай чим скоріше до свого краю. Я, дійсно обіцяв виявити тобі честь, але ГОСПОДЬ позбавив тебе слави! 
<p>12 А Валаам відповів Валакові: Хіба ж я не казав твоїм посланцям, яких ти посилав до мене, говорячи: 
<p>13 Навіть, якщо Валак дасть мені свій дім, повний срібла й золота, я не зможу порушити ГОСПОДНЬОГО веління і робити з власної волі добре чи лихе. Що скаже мені ГОСПОДЬ, те і говоритиму! 
<p>14 А тепер, перш ніж я відійду до свого народу, давай я скажу тобі, що цей народ зробить твоєму народові в майбутньому. 
<p>15 Він знову вдався до своєї притчі і сказав: Провіщення Валаама, сина Беорового. Провіщення мужа з відкритими очима. 
<p>16 Передвіщення того, хто чує Божі слова, хто знає задуми Всевишнього, хто бачить видіння Всемогутнього, падає, але його очі відкриті. 
<p>17 Я бачу Його, але не тепер! Дивлюся на Нього, але Він не близько! Зійде зірка від Якова, і повстане берло з Ізраїля. І розіб’є скроні Моава, розгромить усіх синів Сифа. 
<p>18 І стане спадщиною Едом, Сеір буде спадщиною своїх ворогів, а Ізраїль виявлятиме силу свою. 
<p>19 Той, хто походить від Якова, стане володарем і знищить залишки врятованих з міста! 
<p>20 Він побачив Амалека, і продовживши своє віщування в притчі сказав: Амалек першим став серед народів, але його кінець – знищення! 
<p>21 Далі він побачив кенейця, і, продовживши свою притчу сказав: Міцне твоє поселення, і на скелі покладене твоє гніздо. 
<p>22 Однак знищений буде Каїн : незабаром Ашшур візьме тебе в полон. 
<p>23 Вдаючись знову до своєї притчі він сказав: Ой, горе тим хто виживе, коли Бог здійснюватиме це. 
<p>24 Прибудуть кораблі від берегів кіттійців та упокорять Ашшура і пригноблять Ебера. Однак і вони будуть спустошені! 
<p>25 Після цього Валаам устав, пішов і повернувся до своєї місцевості. Валак також пішов своєю дорогою. 

<h4> Числа 25 
<p>1 Як тільки Ізраїль оселився у Шіттімі і народ почав чинити розпусту з дочками Моава. 
<p>2 Вони запрошували народ до жертвоприношень своїм богам, народ споживав їх жертви і поклонявся їхнім богам. 
<p>3 І пристав Ізраїль до Баал-Пеора. Тож ГОСПОДЬ розгнівався на Ізраїль. 
<p>4 І ГОСПОДЬ сказав Мойсеєві: Візьми всіх голів народу, і повісь їх перед ГОСПОДОМ проти сонця, щоб палаючий гнів ГОСПОДА відвернувся від Ізраїлю. 
<p>5 Тож Мойсей сказав ізраїльським суддям: Кожен нехай вб’є з-посеред себе тих людей, котрі пристали до Баал-Пеора! 
<p>6 І ось прийшов один чоловік з Ізраїлевих нащадків та привів до своїх братів мідіянку, і то перед Мойсеєм і перед усією громадою Ізраїлевих нащадків, коли ті плакали біля входу в Намет Свідчення. 
<p>7 Побачивши це, Пінхас, син Елеазара, сина Аарона, священика, піднявся з-посеред громади, узяв у свою руку списа 
<p>8 і пішов за тим ізраїльським чоловіком до намету і проколов їх обох, чоловіка-ізраїльтянина і ту жінку в живіт. Після цього пошесть серед Ізраїлевих нащадків припинилася. 
<p>9 Однак тих, котрі померли від пошесті, було аж двадцять чотири тисячі. 
<p>10 Тоді ГОСПОДЬ промовив до Мойсея такі слова: 
<p>11 Пінхас, син Елеазара, сина Аарона-священика, відвернув Мій гнів від Ізраїлевих нащадків тим, що виявив серед них справжню ревність відносно Мене, так що Я у Своєму гніві не знищив Ізраїлевих нащадків. 
<p>12 Тому скажи йому : Ось Я укладаю з ним Мій Заповіт миру! 
<p>13 І буде він для нього та для його нащадків після нього заповітом вічного священства за те, що виявив ревність щодо свого Бога і звершив покуту викуплення за Ізраїлевих нащадків! 
<p>14 Ім’я ураженого ізраїльського мужа, який був убитий разом з мідіянкою, Зімрі, син Салу, начальник батьківського дому Симеона. 
<p>15 Ім’я ж убитої мідіянської жінки, Козбі. Вона була дочкою Цура, голови племен батьківського дому в Мідіяні. 
<p>16 І промовив ГОСПОДЬ до Мойсея такі слова: 
<p>17 Ворогуйте з мідіянами і знищіть їх! 
<p>18 Адже вони виявили до вас ворожість, учинену підступно через Пеора і через свою сестру Козбі, дочку мідіянського начальника, яка була вбита в день пошесті з причини поклоніння Пеору. 

<h4> Числа 26 
<p>1 Після тієї пошесті ГОСПОДЬ звернувся до Мойсея та до Елеазара, сина Аарона, священика з такими словами: 
<p>2 Зробіть перепис усієї громади Ізраїлевих нащадків, від двадцяти років і вище, за їхніми батьківськими родами, – всіх придатних до військової служби в Ізраїлі. 
<p>3 Тож Мойсей разом зі священиком Елеазаром говорили з ними на рівнинах Моаву, що над Йорданом, напроти Єрихона, кажучи: 
<p>4 Зробіть перепис від двадцяти років і вище, як звелів ГОСПОДЬ Мойсеєві та Ізраїлевим нащадкам, які вийшли з Єгипетського краю. 
<p>5 Рувим – первісток Ізраїля. Сини Рувима: Ханох, від якого походить рід Ханохів; від Паллу – рід Паллів; 
<p>6 від Хецрона – рід Хецронів; від Кармі – рід Карміїв. 
<p>7 Це роди синів Рувима. Згідно з переписом, їх кількість складала сорок три тисячі сімсот тридцять. 
<p>8 Син Паллу Еліяв. 
<p>9 А синами Еліява були: Немуїл, Датан і Авірон. Це ті, які були обрані громадою, але які повстали проти Мойсея і Аарона в угрупованні Корея, а також у бунті проти ГОСПОДА. 
<p>10 Тому земля відкрила свої уста і пожерла їх разом з Кореєм під час загибелі його угрупування, коли вогонь пожер двісті п’ятдесят чоловіків. Вони стали застереженням. 
<p>11 Але сини Корея не загинули. 
<p>12 Далі йдуть сини Симеона за їхніми родами: від Немуїла походить рід Немуїлів; від Яміна – рід Ямініїв; від Яхіна – рід Яхініїв; 
<p>13 від Зераха – рід Зерахіїв; від Саула – рід Саулів. 
<p>14 Це роди Симеона, – двадцять дві тисячі двісті. 
<p>15 Сини Ґада за їхніми родами: від Цефона – рід Цефоніїв; від Хаґґі – рід Хаґґіїв; від Шуні – рід Шуніїв; 
<p>16 від Озні – рід Озніїв; від Ері – рід Еріїв; 
<p>17 від Арода – рід Ародіїв; від Арелі – рід Ареліїв. 
<p>18 Це роди синів Ґада. Згідно з переписом, їх було сорок тисяч п’ятсот. 
<p>19 Сини Юди Ер і Онан. Однак Ер і Онан померли ще в Ханаанській землі. 
<p>20 Інші сини Юди за їхніми родами. Від Шели – рід Шелаїв; від Переца – рід Переціїв; від Зераха – рід Зерахіїв. 
<p>21 Синами Переца були: від Хецрона – рід Хецроніїв; від Хамула – рід Хамуліїв. 
<p>22 Це роди Юди. Згідно з переписом, їх було сімдесят шість тисяч п’ятсот. 
<p>23 Сини Іссахара за їхніми родами: від Толи – рід Толаїв; від Пуви – рід Пувваїв; 
<p>24 від Яшува – рід Яшувів; від Шімрона – рід Шімроніїв. 
<p>25 Це роди Іссахара. Згідно з переписом, їх було шістдесят чотири тисячі триста. 
<p>26 Сини Завулона за їхніми родами. Від Сареда – рід Саредіїв; від Елона – рід Елоніїв; від Яхлеїла – рід Яхлеїлів. 
<p>27 Це роди Завулона. Згідно з переписом їх налічувалось шістдесят тисяч п’ятсот. 
<p>28 Сини Йосифа за їхніми родами: Манассія і Єфрем. 
<p>29 Сини Манассії: від Макіра походить рід Макіріїв. Макір породив Гілеада. Від Гілеада – рід Гілеадів. 
<p>30 А ось сини Гілеада: від Єзера походить рід Єзеріїв; від Хелека – рід Хелекіїв; 
<p>31 від Асріїла – рід Асріїлів; від Шехема – рід Шехеміїв; 
<p>32 від Шеміда – рід Шемідіїв; від Хефера – рід Хеферіїв. 
<p>33 Целофехад, син Хефера, не мав синів, а лише дочок. Ось імена дочок Целофехада: Махла, Ноа, Хоґла, Мілка і Тірца. 
<p>34 Це роди Манассії. Згідно з переписом, їх було п’ятдесят дві тисячі сімсот. 
<p>35 Далі йдуть сини Єфрема за їхніми родами: від Шутелаха походить рід Шутелахіїв; від Бекера – рід Бекеріїв; від Тахана – рід Таханіїв. 
<p>36 А ось сини Шутелаха. Від Ерана – рід Ераніїв. 
<p>37 Це роди синів Єфрема. Згідно з переписом, їх налічувалось тридцять дві тисячі п’ятсот. Це сини Йосифа за їхніми родами. 
<p>38 Сини Веніяміна за їхніми родами: від Бели походить рід Белаїв; від Ашбела – рід Ашбеліїв; від Ахірама – рід Ахіраміїв; 
<p>39 від Шефуфама – рід Шефуфаміїв. 
<p>40 А синами Бели були Ард і Нааман. Від Наамана – рід Нааманіїв. 
<p>41 Це сини Веніяміна за їхніми родами. Згідно з переписом, їх число становило сорок п’ять тисяч шістсот. 
<p>42 Далі сини Дана за їхніми родами. Від Шухама походить рід Шухаміїв. Це сини Дана за їхніми родами. 
<p>43 Усього в роді Шухаміїв згідно з їхнім переписом налічувалось шістдесят чотири тисячі чотириста. 
<p>44 Сини Асира за їхніми родами. Від Їмни походить рід Їмніїв; від Їшві – рід Їшвіїв; від Верії – рід Веріїв. 
<p>45 Сини Верії: від Хебера – рід Хеберів; від Малкіїла – рід Малкіїлів. 
<p>46 А ім’я дочки Асира – Сарах. 
<p>47 Це роди синів Асира. Згідно з переписом, їх було п’ятдесят три тисячі чотириста. 
<p>48 Сини Нефталима за їхніми родами. Від Яхцеїла походить рід Яхцеїлів; від Ґуні – рід Ґуніїв; 
<p>49 від Єцера – рід Єцеріїв; від Шіллема – рід Шіллеміїв. 
<p>50 Це роди Нафталима. Згідно з переписом, їх чисельність становила сорок п’ять тисяч чотириста. 
<p>51 Таким був результат перепису Ізраїлевих нащадків: шістсот одна тисяча сімсот тридцять. 
<p>52 І заговорив ГОСПОДЬ до Мойсея, кажучи: 
<p>53 Між цими людьми буде розподілена земля у спадкове володіння за кількістю імен. 
<p>54 Численнішим збільшиш їхню спадщину, а менш численним зменшиш їхню спадщину. Кожному буде дана його спадщина згідно з кількість імен під час проведеного перепису. 
<p>55 Однак земля буде поділена жеребкуванням. Спадок вони отримуватимуть відповідно до порядковості імен своїх батьківських родів. 
<p>56 Як випаде жереб, так кожному і буде наділена його спадщина, як між численнішими, так і між менш численними. 
<p>57 Далі йде перепис левітів за їхніми родами. Від Гершона походить рід гершонійців; від Кегата – рід кегатівців; від Мерарі – рід мерарівців. 
<p>58 Оце роди Левія : рід лівнітів, рід хевронітів, рід махлітів, рід мушітів, рід кореян. А Кегат породив Амрама. 
<p>59 Ім’я Амрамової дружини Йохавед, дочка Левія, яка народилась Левію в Єгипті. Вона народила Амрамові Аарона, Мойсея та їхню сестру Маріам. 
<p>60 В Аарона народилися Надав, Авігу, Елеазар та Ітамар. 
<p>61 Та Надав і Авігу померли, коли вони принесли чужий вогонь перед ГОСПОДОМ. 
<p>62 Тож, згідно з переписом, всіх левітів – чоловіків від одного місяця і старше – було двадцять три тисячі. Вони не були охвачені переписом разом з іншими Ізраїлевими нащадками, оскільки їм не належало спадщини між Ізраїлевими нащадками. 
<p>63 Це всі, згідно перепису Мойсея і священика Елеазара. Вони здійснили перепис Ізраїлевих нащадків на рівнинах Моаву, біля Йордану, напроти Єрихона. 
<p>64 Серед них не було вже нікого з тих Ізраїлевих нащадків, які були переписані Мойсеєм та священиком Аароном в Сінайській пустелі. 
<p>65 Адже ГОСПОДЬ сказав про них, що неодмінно помруть в пустелі. Тому й не залишилося з них жодного, крім Халева, сина Єфунея, та Ісуса, сина Навина. 

<h4> Числа 27 
<p>1 Якось прийшли дочки Целофехада, сина Хефера, сина Гілеада, сина Макіра, з роду Манассії, сина Йосифа. Ось імена його дочок: Махла, Ноа, Хоґла, Мілка і Тірца. 
<p>2 Вони стали перед Мойсеєм і перед священиком Елеазаром, а також перед начальниками та перед усією громадою біля входу в Намет Свідчення й кажуть: 
<p>3 Наш батько помер у пустелі, проте він не був серед натовпу, який збунтувався проти ГОСПОДА в угрупованні Корея. Він помер за свій власний гріх, але не мав синів. 
<p>4 Чому ім’я нашого батька, який не мав синів має зникнути з його роду? Дайте нам власність між братами нашого батька! 
<p>5 І Мойсей виклав їхню справу перед ГОСПОДОМ. 
<p>6 ГОСПОДЬ же промовив до Мойсея такі слова: 
<p>7 Правильно кажуть дочки Целофехада. Обов’язково дай їм спадщину між братами їхнього батька, і переведи на них спадщину їхнього батька. 
<p>8 Тому скажи Ізраїлевим нащадкам такі слова: Якщо людина помре, не маючи сина, то переведіть його спадщину на його дочку. 
<p>9 А якщо в нього немає дочки, то передайте його спадщину його братам. 
<p>10 Коли ж у нього немає й братів, то дайте його спадщину братам його батька. 
<p>11 А якщо не буде у його батька братів, то дайте його спадщину його найближчому родичеві з його роду, аби він успадкував її. І буде це для Ізраїлевих нащадків законною постановою, згідно із заповіддю ГОСПОДА Мойсеєві. 
<p>12 І сказав ГОСПОДЬ Мойсеєві: Зійди на оцю гору Абарім і подивись на край, який Я даю Ізраїлевим нащадкам. 
<p>13 Коли ти побачиш його, то приєднаєшся до свого народу, як приєднався і твій брат Аарон. 
<p>14 Адже, замість того, щоб явити Мою святість перед людьми у зв’язку з водою в пустелі Цін, коли громада збунтувалася, ви порушили Мій наказ. Це – вода Меріви в Кадеші, в пустелі Цін. 
<p>15 Тому Мойсей промовив до ГОСПОДА такі слова: 
<p>16 Нехай ГОСПОДЬ, Бог духів усякого тіла, назначить для громади чоловіка, 
<p>17 який виходив би перед ними, і який входив би перед ними, який виводив би їх і який приводив їх; і щоб ГОСПОДНЯ громада не залишалася, як отара, в якої немає пастуха. 
<p>18 Тоді ГОСПОДЬ промовив до Мойсея: Візьми собі Ісуса, сина Навина, мужа, обдарованого Духом, і поклади на нього свою руку. 
<p>19 Постав його перед священиком Елеазаром і дай йому наказ перед усією громадою. У їхній присутності дай йому настанови. 
<p>20 Наділи його частиною своєї гідності, щоб його слухалася вся громада Ізраїлевих нащадків. 
<p>21 Він приходитиме до священика Елеазара, який питатиме про його рішення в ГОСПОДА через Урім. За його словом виходитимуть і за його словом входитимуть – він, а з ним усі Ізраїлеві нащадки і вся громада. 
<p>22 Мойсей зробив так, як заповів йому ГОСПОДЬ. Він узяв Ісуса, поставив його перед священиком Елеазаром і перед усією громадою, 
<p>23 поклав на нього свої руки і дав йому настанови, як заповідав ГОСПОДЬ через Мойсея. 

<h4> Числа 28 
<p>1 І ГОСПОДЬ промовляв до Мойсея, говорячи: 
<p>2 Звернись до Ізраїлевих нащадків і скажи їм, такі слова: Слідкуйте за тим, аби приносити Мені в призначений час Мою жертву, Мій хліб для Моїх вогняних жертов, як любі пахощі для Мене. 
<p>3 І наголоси їм: Такі вогняні жертви маєте приносити ГОСПОДУ : двоє однолітніх ягнят без вади на всепалення постійно – 
<p>4 одне ягня приноситимеш вранці, а друге ягня приноситимеш увечері, – 
<p>5 разом з десятою частиною ефи пшеничного борошна, замішаного на четвертині гіна олії, як хлібну жертву. 
<p>6 Це постійна жертва всепалення, започаткована на Сінайській горі, як любі пахощі вогняної жертви для ГОСПОДА. 
<p>7 А, як жертву возливання, четвертину гіна вина на кожне ягня; жертву возливання міцного напою здійснюватимеш для ГОСПОДА на святому місці. 
<p>8 Друге ягня принесеш увечері з такою самою, як вранці, хлібною жертвою і з жертвою возливання. Принось це, як вогняну жертву, на любі пахощі для ГОСПОДА. 
<p>9 А суботнього дня принесете двох однолітніх ягнят без вади, а також дві десятих ефи пшеничного борошна, замішаного на олії, в хлібну жертву разом з його жертовним возливанням. 
<p>10 Це суботня жертва всепалення кожної суботи, окрім постійного всепалення з його жертвою возливання. 
<p>11 А на початку кожного вашого нового місяця принесете ГОСПОДУ в жертву всепалення двох бичків з великої худоби, одного барана і сімох однолітніх ягнят, без вади, 
<p>12 три десятих ефи пшеничного борошна, замішаного на олії в хлібну жертву, на одного бичка, а також дві десятих ефи пшеничного борошна, замішаного на олії в хлібну жертву, на одного барана 
<p>13 і по десятині ефи пшеничного борошна, замішаного на олії в хлібну жертву на одне ягня. Це всепалення, вогняна жертва любі пахощі ГОСПОДУ. 
<p>14 Їхні жертви возливання становитимуть: пів гіна вина на одного бичка, третина гіна на барана і четвертина гіна вина на ягня. Це щомісячне всепалення на початку кожного нового місяця року. 
<p>15 Крім постійного всепалення разом з його жертвою возливання, приносьте також одного козла в жертву за гріх для ГОСПОДА. 
<p>16 А першого місяця, чотирнадцятого дня місяця, Пасха ГОСПОДНЯ. 
<p>17 П’ятнадцятого дня того ж місяця, також свято. Протягом семи днів їстимете опрісноки. 
<p>18 Першого дня – святі збори. Не виконуйте жодної буденної праці. 
<p>19 Принесіть для вогняної жертви всепалення ГОСПОДУ двох бичків з великої худоби, одного барана і сім однолітніх ягнят. Всі вони мають бути у вас без вади. 
<p>20 До них у хлібну жертву принесіть три десятих ефи пшеничного борошна, замішаного на олії на бичка та дві десятини – на барана, 
<p>21 по одній десятій ефи принесіть на кожне ягня з тих семи ягнят. 
<p>22 А також одного козла в жертву за гріх, щоби звершити за вас вилуплення. 
<p>23 Це маєш приносити крім ранкової жертви всепалення, яка є постійним всепаленням. 
<p>24 Такі жертви будете приносити щодня, упродовж семи днів, як хліб вогняної жертви, на приємні пахощі для ГОСПОДА. Вони мають приноситись, окрім постійного всепалення, разом з його жертвою возливання. 
<p>25 Сьомого дня знову будуть у вас святі збори. Не виконуйте жодної буденної праці. 
<p>26 А в день первоплодів, коли будете приносити ГОСПОДУ нову хлібну жертву у ваше свято тижня, будуть у вас святі збори. Не виконуйте жодної буденної праці. 
<p>27 Принесіть у жертву всепалення – приємні пахощі для ГОСПОДА – двох бичків з великої худоби, одного барана і сім однолітніх ягнят. 
<p>28 А до них хлібну жертву: три десятих ефи пшеничного борошна, замішаного на олії на одного бичка та дві десятини на одного барана, 
<p>29 по одній десятині ефи на кожне ягня з усіх семи ягнят, 
<p>30 а також одного козла, щоби звершити за вас викуплення. 
<p>31 Це має приноситись, крім постійної жертви всепалення, а також її хлібної жертви та її жертви возливання. Всі вони мають у вас бути без вади. 

<h4> Числа 29 
<p>1 Сьомого місяця, першого дня місяця буде у вас святе зібрання. Не виконуйте жодної буденної роботи. Це буде для вас день гучного сурмлення. 
<p>2 І принесіть жертву всепалення, як приємні пахощі для ГОСПОДА, одного бичка з великої худоби, одного барана, сім однолітніх ягнят без вади. 
<p>3 А до них на хлібну жертву, три десятих ефи пшеничного борошна, замішаного на олії, на бичка і дві десятини на барана, 
<p>4 та по одній десятій ефи на кожне ягня зі семи ягнят, 
<p>5 а також одного козла в жертву за гріх, щоби звершити за вас викуплення. 
<p>6 І це крім новомісячної жертви всепалення з її хлібною жертвою та повсякденних жертв всепалення з її хлібними жертвами і жертвами возливання, згідно зі встановленим для цього приписом, як любі пахощі вогняної жертви для ГОСПОДА. 
<p>7 Десятого дня цього ж сьомого місяця буде у вас святе зібрання. Ви упокорюватимете ваші душі, і не будете виконувати жодної праці. 
<p>8 Принесете в жертву всепалення, як приємні пахощі для ГОСПОДА, одного бичка з великої худоби, одного барана, сім однолітніх ягнят, які мають бути у вас без вади. 
<p>9 До них у хлібну жертву три десятих ефи пшеничного борошна, замішаного на олії, на бичка, дві десятини – на одного барана, 
<p>10 по десятині ефи на кожне ягня зі семи ягнят, 
<p>11 а також одного козла у жертву за гріх, окрім жертви викуплення за гріх, і повсякденної жертви всепалення з її хлібною жертвою та жертвою возливання. 
<p>12 П’ятнадцятого дня сьомого місяця буде у вас святе зібрання. Не будете виконувати жодної буденної праці, а протягом семи днів відзначатимете свято для ГОСПОДА. 
<p>13 Принесете у всепалення, – вогняну жертву, приємні пахощі для ГОСПОДА, – тринадцять бичків з великої худоби, двох баранів, чотирнадцять однолітніх ягнят. Всі вони мають бути без вади. 
<p>14 А до них хлібна жертва: три десятих ефи пшеничного борошна замішаного на олії, на кожного бичка з усіх тринадцяти бичків; дві десятини на кожного барана з обох баранів, 
<p>15 і десятину, тобто по десятій ефи на кожне ягня з усіх чотирнадцяти ягнят. 
<p>16 А також одного козла з отари у жертву за гріх, крім повсякденної жертви всепалення з її хлібною жертвою та його жертвою возливання. 
<p>17 Другого дня принесете дванадцять бичків з великої худоби, двох баранів і чотирнадцять однолітніх ягнят без вади. 
<p>18 Їхні хлібні жертви і їхні жертви возливання – для бичків, баранів і ягнят, – за їхньою кількістю, згідно з приписом; 
<p>19 а також одного козла в жертву за гріх, окрім постійної жертви всепалення з її хлібною жертвою і їхніми жертвами возливання. 
<p>20 Третього дня – одинадцять бичків, двох баранів і чотирнадцять однолітніх ягнят без вади. 
<p>21 Їхні хлібні жертви і їхні жертви возливання – для бичків, баранів і ягнят, – за їхньою кількістю, згідно з приписом; 
<p>22 одного козла в жертву за гріх, крім постійної жертви всепалення з її хлібною жертвою і її жертвою возливання. 
<p>23 Четвертого дня – десять бичків, два барани і чотирнадцять однолітніх ягнят без вади. 
<p>24 Їхні хлібні жертви і їхні жертви возливання – для бичків, баранів і ягнят, – за їхньою кількістю, згідно з приписом; 
<p>25 і одного козла з отари в жертву за гріх, окрім постійної жертви всепалення з її хлібною жертвою і її жертвою возливання. 
<p>26 П’ятого дня – дев’ять бичків, два барани і чотирнадцять однолітніх ягнят без вади. 
<p>27 Їхні хлібні жертви і їхні жертви возливання – для бичків, баранів і ягнят, – за їхньою кількістю, згідно з приписом; 
<p>28 а також одного козла в жертву за гріх, окрім постійної жертви всепалення з її хлібною жертвою і її жертвою возливання. 
<p>29 Шостого дня – вісім бичків, два барани і чотирнадцять однолітніх ягнят без вади. 
<p>30 Їхні хлібні жертви і їхні жертви возливання – для бичків, баранів і ягнят, – за їхньою кількістю, згідно з приписом; 
<p>31 і одного козла в жертву за гріх, окрім постійної жертви всепалення з її хлібною жертвою і її жертвою возливання. 
<p>32 Сьомого дня – сім бичків, два барани і чотирнадцять однолітніх ягнят без вади. 
<p>33 Їхні хлібні жертви і їхні жертви возливання – для бичків, баранів і ягнят, – за їхньою кількістю, згідно з їхнім приписом; 
<p>34 Та одного козла в жертву за гріх, крім постійної жертви всепалення з її хлібною жертвою і її жертвою возливання. 
<p>35 Восьмий день буде у вас заключним. Не будете виконувати жодної буденної праці. 
<p>36 Принесете у всепалення, – вогняну жертву на приємні пахощі для ГОСПОДА, – одного бичка, одного барана і сім однолітніх ягнят без вади. 
<p>37 Їхні хлібні жертви і їхні жертви возливання – для бичка, барана і ягнят, – за їхньою кількістю, згідно з приписом; 
<p>38 а також одного козла у жертву за гріх, крім повсякденної жертви всепалення з її хлібною жертвою та її жертвою возливання. 
<p>39 Такі жертви приноситимете ГОСПОДУ під час ваших свят, крім ваших жертв за обітницею, ваших добровільних дарів на всепалення, ваших хлібних жертв, ваших жертв возливання і ваших мирних жертв. 
<p>40 І переказано було Мойсеєм Ізраїлевим нащадкам усе, що ГОСПОДЬ заповів Мойсеєві. 

<h4> Числа 30 
<p>1 Звернувся Мойсей до князів племен Ізраїлевих нащадків з такими словами: Ось що заповів ГОСПОДЬ : 
<p>2 Якщо чоловік складе обітницю ГОСПОДУ, чи присягнеться, беручи на себе якесь зобов’язання стосовно своїх дій, то він не повинен порушувати свого слова, а виконати все, що вийшло з його уст. 
<p>3 Однак, коли жінка дасть обітницю ГОСПОДУ, беручи на себе зобов’язання ще в домі свого батька за своєї молодості, 
<p>4 а її батько чув цю обітницю і її зобов’язання, які вона взяла стосовно своїх дій, але її батько промовчить не заперечуючи їй, то всі її обітниці і кожне зобов’язання, які вона взяла стосовно своїх дій, залишаться в силі. 
<p>5 Якщо ж її батько в той день, коли почує про всі її обітниці, заперечить їй, то всі її зобов’язання, які вона взяла на себе стосовно своїх дій, не будуть чинними. ГОСПОДЬ простить її, оскільки її батько заперечив їй. 
<p>6 Якщо ж вона вийде заміж, будучи ще пов’язаною своїми обітницями, або зобов’язаннями своїх уст стосовно своїх дій, 
<p>7 а її чоловік почувши про них, промовчить того дня, коли почує, то її обітниці залишаться незмінними; як і її зобов’язання, які вона брала на себе стосовно своїх дій, залишаться в силі. 
<p>8 Коли ж її чоловік того дня, коли дізнався про всі її обітниці, що залишаються чинними, а також про зобов’язання, які вона взяла на себе стосовно своїх дій, заперечить їй, то він їх уневажнює, і ГОСПОДЬ їй простить. 
<p>9 Але обітниця вдови або розлученої, а також усе, чим вона себе зобов’язала стосовно своїх дій, залишаються їй в силі. 
<p>10 Якщо ж вона складає обітницю, чи приймає зобов’язання з клятвою стосовно своїх дій в домі свого чоловіка 
<p>11 а її чоловік, дізнавшись про це, промовчить і не заперечить їй, то всі її обітниці і всі зобов’язання, які вона взяла на себе стосовно своїх дій залишаться в силі. 
<p>12 Якщо ж її чоловік того дня, коли почує про все, що вийшло з її вуст – всі обітниці і зобов’язання стосовно її дій, – категорично заперечить їй, то вони не можуть бути дійсними. Її чоловік уневажнив їх, а ГОСПОДЬ простить їй. 
<p>13 Усяку обітницю і всяку зобов’язуючу клятву, стосовно дій дружини, її чоловік може залишити в силі і її чоловік може скасувати їх. 
<p>14 Але якщо її чоловік промовчить у її справі до наступного дня, то це означатиме, що він залишає в силі всі її обітниці та всі зобов’язання, взяті нею. Він затвердив їх, оскільки у той день, коли почув промовчав, не заперечивши їй. 
<p>15 Якби він побажав би скасувати їх через деякий час після того, коли про це почув, то він понесе її гріх. 
<p>16 Це постанови, які ГОСПОДЬ заповів Мойсеєві стосовно взаємин між чоловіком і його дружиною, між батьком і його незаміжньою дочкою за її молодості в домі свого батька. 

<h4> Числа 31 
<p>1 ГОСПОДЬ промовив до Мойсея такі слова: 
<p>2 Ти маєш помстися мідіянцям за кривду, причинену Ізраїлевим нащадкам, після чого приєднаєшся до свого народу. 
<p>3 Тому Мойсей звернувся до народу з такими словами: Озбройте з-поміж себе чоловіків до війська, щоби виступили проти мідіянців, і помстилися від ГОСПОДА мідіянцям! 
<p>4 Пошлете до війська по тисячі чоловік з племені від усіх Ізраїлевих племен. 
<p>5 Тож було вилучено з Ізраїлевих тисяч по тисячі з племені – дванадцять тисяч озброєних військових. 
<p>6 І Мойсей вирядив їх, по тисячі з кожного племені, на війну разом з Пінхасом, сином священика Елеазара. Вони взяли священний посуд і військові труби для оповіщення. 
<p>7 Усі вони вступили в бій з Мідіяном, як заповів ГОСПОДЬ Мойсеєві, і знищили всіх чоловіків. 
<p>8 Крім полеглих у битві загинули також мідіянські царі: Еві, Рекема, Цура, Хура і Реба, п’ять мідіянських царів. Вбили також мечем Валаама, Беорового сина. 
<p>9 Узяли Ізраїлеві нащадки в полон мідіянських жінок та їхніх дітей. Пограбували всю їхню худобу, усі їхні отари, і все їхнє майно. 
<p>10 Усі їхні міста, де вони проживали з усіма їхніми оселями вони спалили вогнем. 
<p>11 І забрали все награбоване добро і всю здобич в людях і худобі. 
<p>12 Полонених, здобич і награбоване добро вони привели до Мойсея, до священика Елеазара і до громади Ізраїлевих нащадків у таборі на рівнинах Моаву, що біля Йордану, навпроти Єрихона. 
<p>13 Мойсей, священик Елеазар і всі начальники громади вийшли їм назустріч за табір. 
<p>14 Мойсей розгнівався на провідників війська, на тисяцьких і сотників, які поверталися з бою. 
<p>15 Мойсей їм сказав: Чому ви залишили живими усіх жінок? 
<p>16 Адже вони, за порадою Валаама, були для Ізраїлевих нащадків причиною для відступленя і зневаження ГОСПОДА заради Пеора, через що і сталася пошесть у ГОСПОДНІЙ громаді! 
<p>17 Тому негайно знищіть усіх хлопчиків з-поміж дітей, а також убийте кожну жінку, яка мала статеві стосунки з чоловіком. 
<p>18 Проте залишіть для себе при житті усіх молодих дівчат, які не мали статевих стосунків з чоловіками. 
<p>19 Ви ж самі залишіться поза табором на сім днів. Кожен, хто вбив когось і кожен, хто доторкнувся до вбитого, нехай очиститься третього дня і сьомого дня. Це стосується вас і ваших полонених. 
<p>20 Очистіть кожну одежину, і всі шкіряні предмети, а також усі вироби з козячої вовни, і всі дерев’яні предмети. 
<p>21 А священик Елеазар сказав чоловікам-воїнам, що повернулись з бою: Це вимога закону, який дав ГОСПОДЬ Мойсеєві! 
<p>22 Що ж до золота і срібла, міді, заліза, свинцю і олова, 
<p>23 то всяка річ, яка витримує пробу вогню, переведіть через вогонь і стане чистою. Однак нехай воно також буде очищене водою для очищення. Все, що не витримує проби вогню, переведіть через очищальну воду. 
<p>24 Сьомого дня виперіть свій одяг і очистіться після чого ввійдете до табору. 
<p>25 Тоді промовив ГОСПОДЬ до Мойсея такі слова: 
<p>26 Порахуйте – ти і священик Елеазар, а також голови племен в громаді по батьківській лінії, – загальну кількість захоплених в полон людей і худоби. 
<p>27 Поділіть здобич по половині між учасниками війни, які були в бою, і поміж усією громадою. 
<p>28 Але від військових, котрі брали участь у бою, відділіть данину для ГОСПОДА – одиницю від п’ятисот як з людей, так і з великої худоби, ослів і овець. 
<p>29 Візьмеш з їхньої половини і віддаси священикові Елеазарові, як особливий дар для ГОСПОДА. 
<p>30 А з половини, що припаде Ізраїлевим нащадкам візьмеш по одному з п’ятдесяти як з людей, так і з великої худоби, з ослів, з овець і всіх інших тварин. Віддай це левітам, які здійснюють служіння в ГОСПОДНЬОМУ Наметі. 
<p>31 І зробили Мойсей та священик Елеазар так, як заповів ГОСПОДЬ Мойсеєві. 
<p>32 Було здобичі, що залишилась від захопленого військовими людьми: овець шістсот сімдесят п’ять тисяч; 
<p>33 великої худоби сімдесят дві тисячі; 
<p>34 ослів шістдесят одна тисяча; 
<p>35 жінок, тобто дівчат, які не мали статевих стосунків з чоловіками, всього тридцять дві тисячі. 
<p>36 Половина, тобто частка тих, які брали участь в бою, становила : з числа овець триста тридцять сім тисяч п’ятсот. 
<p>37 З овець данина для ГОСПОДА становила шістсот сімдесят п’ять. 
<p>38 З великої худоби, – з тридцяти шести тисяч, – данина для ГОСПОДА – сімдесят два. 
<p>39 З тридцяти тисяч п’ятисот ослів, данина для ГОСПОДА – шістдесят один. 
<p>40 Людей було шістнадцять тисяч, з них тридцять дві душі як данина для ГОСПОДА. 
<p>41 Усе те, що було відділене як дар для ГОСПОДА, Мойсей передав священикові Елеазарові, як і звелів ГОСПОДЬ Мойсеєві. 
<p>42 Друга половина, яку відділив Мойсей від здобичі військових, котрі воювали для Ізраїлевих нащадків, 
<p>43 тобто половина для решти громади, складала: овець триста тридцять сім тисяч п’ятсот, 
<p>44 великої худоби тридцять шість тисяч, 
<p>45 ослів тридцять тисяч п’ятсот 
<p>46 і шістнадцять тисяч людських душ. 
<p>47 З половини, що належала Ізраїлевим нащадкам, Мойсей узяв одне з п’ятдесяти як з людей, так і з тварин та віддав усе левітам, які здійснюють служіння в ГОСПОДНЬОМУ Наметі, як і звелів ГОСПОДЬ Мойсеєві. 
<p>48 Після цього прийшли до Мойсея всі поставлені над тисячами військових – тисяцькі й сотники. 
<p>49 Вони сказали Мойсеєві: Ми твої слуги, перерахували воїнів, які були під нашим керівництвом. Жодного з них ми не втратили. 
<p>50 Як дар для ГОСПОДА, кожен з нас, хто знайшов якийсь золотий виріб – браслет, ланцюжок, обручку, сережку чи защіпку для волосся – ми принесли, щоб звершити за наші душі викуплення перед ГОСПОДОМ. 
<p>51 Мойсей та священик Елеазар прийняли від них золото в різних виготовлених виробах. 
<p>52 Всього золота в цьому особливому дарі, отриманому від тисяцьких і від сотників для ГОСПОДА, було шістнадцять тисяч сімсот п’ятдесят шеклів. 
<p>53 Рядові воїни брали здобич кожен особисто для себе. 
<p>54 Прийнявши золото від тисяцьких та від сотників Мойсей і священик Елеазар, внесли його в Намет Свідчення як пам’ять для Ізраїлевих нащадків перед ГОСПОДОМ. 

<h4> Числа 32 
<p>1 Сини Рувима та сини Ґада мали дуже багато худоби. Коли вони побачили землю Язера та Гілеадський край, як придатну місцевість для випасання худоби, 
<p>2 то сини Ґада й сини Рувима прийшли і сказали Мойсеєві, священикові Елеазарові та начальникам громади такі слова: 
<p>3 Атарот, Дібон, Язер, Німра, Хешбон, Елеале, Себам, Нево і Беон – 
<p>4 земля, яку ГОСПОДЬ завоював перед Ізраїлевою громадою. Ця земля придатна як пасовисько для худоби, а у твоїх рабів багато худоби. 
<p>5 Якщо ми знайшли милість у твоїх очах, – говорили вони, – то нехай ця земля буде дана твоїм рабам у спадок. Не переводь нас через Йордан. 
<p>6 Тоді Мойсей сказав синам Ґада та синам Рувима: Ваші брати підуть воювати, а ви хочете осісти тут? 
<p>7 Навіщо ви відвертаєте серця Ізраїлевих нащадків, аби вони не йшли в край, який їм дав ГОСПОДЬ ? 
<p>8 Так учинили ваші батьки, коли я послав їх з Кадеш-Барнеа обстежити землю. 
<p>9 Вони дійшли до Долини Ешкол і обстежили землю, але потім відвернули серця Ізраїлевих нащадків, аби ті не йшли в край, який ГОСПОДЬ їм дав. 
<p>10 Того дня ГОСПОДЬ запалав гнівом, Який, заприсягнувшись, сказав: 
<p>11 Люди, котрі вийшли з Єгипту, від двадцяти років і вище, не побачать землі про яку Я клявся Авраамові, Ісаакові та Якову, оскільки вони не були цілковито слухняні Мені, 
<p>12 за винятком Халева, сина Єфунея, кенезейця, та Ісуса, сина Навина, котрі завжди слідували за ГОСПОДОМ. 
<p>13 Тому запалав ГОСПОДЬ гнівом на Ізраїль, і Він зробив так, що вони блукали пустелею сорок років, доки повністю не вимерло все покоління тих, хто в очах ГОСПОДА чинив зло. 
<p>14 Тепер, наслідуючи ваших батьків, повстаєте ви, нащадки грішних людей, аби ще більше посилити гнів ГОСПОДА на Ізраїль. 
<p>15 Адже якщо ви відступите від Нього, то Він і надалі залишатиме вас блукати пустелею і ви погубите весь цей народ. 
<p>16 Але вони підійшли до Мойсея і сказали: Ми лише тут побудуємо кошари для нашої худоби і оселі для наших родин, 
<p>17 а самі ми озброїмося і, навіть випереджуючи Ізраїлевих нащадків, підемо аж доки не запровадимо їх до їхніх поселень. Наші ж діти житимуть в містах, обнесених мурами, не бачачи тих, хто живе на цій землі. 
<p>18 Ми не повернемось до наших осель, доки кожен з Ізраїлевих нащадків не заволодіє своєю спадщиною. 
<p>19 До того ж ми не претендуємо на наділ разом з ними по той бік Йордану і далі, бо ми одержали спадщину по цей бік Йордану, тобто на сході! 
<p>20 Мойсей відповів їм: Якщо ви зробите так, як говорите і, озброївшись, підете перед ГОСПОДОМ на війну; 
<p>21 якщо кожен з вас озброєним перейде Йордан перед ГОСПОДОМ, доки Він не прожене Своїх ворогів з-перед Свого обличчя, 
<p>22 і доки весь край не буде здобутий перед ГОСПОДОМ, і лише після цього ви повернетесь сюди, то ви будете невинні перед ГОСПОДОМ і перед Ізраїлем, а ця земля стане вашою власністю перед ГОСПОДОМ. 
<p>23 Коли ж не зробите так, то згрішите перед ГОСПОДОМ, – і усвідомите свій гріх, коли ви понесете покарання. 
<p>24 Тож побудуйте собі міста для ваших дітей, і кошари для своїх отар, але зробіть і те, що вийшло з ваших уст. 
<p>25 Тоді сини Ґада та сини Рувима, запевняючи Мойсея сказали: Ми, твої слуги і вчинимо так, як наказує наш пан! 
<p>26 Наші діти, наші жінки, наші отари і вся наша худоба залишаються тут, у містах Гілеаду, 
<p>27 а ми, твої слуги, кожен озброєний і готовий до бою, вирушимо перед ГОСПОДОМ на війну, як наказує наш пан. 
<p>28 Тоді Мойсей щодо цієї справи віддав спеціальний наказ священику Елеазарові та Ісусові, синові Навина, а також головам батьківських домів племен Ізраїлевих нащадків. 
<p>29 Мойсей сказав їм: Якщо сини Ґада та сини Рувима, озброївшись, вирушать з вами через Йордан, на війну перед ГОСПОДОМ, і той край буде вами підкорений, то дасте їм у володіння Гілеадський край. 
<p>30 Якщо ж вони озброєними не вирушать разом з вами, то вони одержать спадщину між вами в Ханаанській землі. 
<p>31 Тоді сини Ґада та сини Рувима у відповідь сказали: Що ГОСПОДЬ сказав твоїм слугам, те ми і зробимо. 
<p>32 Озброївшись перед ГОСПОДОМ, ми підемо в Ханаанську землю, але наша спадщина нехай буде по цей бік Йордану. 
<p>33 Тож Мойсей дав їм, нащадкам Ґада, нащадкам Рувима і половині племені Манассії, сина Йосифа, царство Сіхона, царя аморейців, і царство Оґа, царя Башану, – ту землю з її містами та околицями, усі міста землі довкола. 
<p>34 Таким чином сини Ґада відбудували Дібон, Атарот, Ароер, 
<p>35 Атрот-Шофан, Язер, Йоґбегу, 
<p>36 Бет-Німру та Бет-Гаран – укріплені міста із кошарами для отар. 
<p>37 Сини Рувима відбудували Хешбон, Елеале, Кір’ятаїм, 
<p>38 Нево і Баал-Меон, змінивши їх назви, а також Сівму. Вони дали нові назви містам, які відбудували. 
<p>39 Сини Макіра, сина Манассії, пішли на Гілеад і захопили його, а аморейців, які жили в ньому, вони прогнали. 
<p>40 Тому Мойсей віддав Гілеад Макірові, синові Манассії, і він там оселився. 
<p>41 Так само Яір, син Манассії, пішов і заволодів поселеннями цієї місцевості і назвав їх поселеннями Яіра. 
<p>42 Нобаг пішов та захопив Кенат і назвав їх своїм ім’ям, Нобаг. 

<h4> Числа 33 
<p>1 А ось подорожі Ізраїлевих нащадків, які вийшли з Єгипетського краю за своїми військовими підрозділами, під проводом Мойсея і Аарона. 
<p>2 Мойсей описав як вони вирушали та йшли за ГОСПОДНІМ наказом, а також їхні маршрути подорожування. 
<p>3 Отже вони вирушили з Рамсеса першого місяця, п’ятнадцятого дня першого місяця. Наступного дня після святкування Пасхи Ізраїлеві нащадки під високою рукою вийшли на виду в усіх єгиптян. 
<p>4 У той час єгиптяни ховали усіх своїх первородних, яких уразив ГОСПОДЬ серед них. ГОСПОДЬ звершував суд і над їхніми богами. 
<p>5 Тож вирушили Ізраїлеві нащадки з Рамсеса і отаборилися в Суккоті. 
<p>6 Вирушивши із Суккота, вони отаборилися у Етамі, що на краю пустелі. 
<p>7 З Етама вони вирушили і повернули у напрямку Пі-Гахірота, що перед Баал-Цефоном, і отаборилися перед Міґдолом. 
<p>8 Вирушивши від Гахірота, вони пройшли посеред моря до пустелі. Після трьох днів подорожування в пустелі Етам, вони отаборилися в Марі. 
<p>9 Вирушили з Мари і прибули до Еліма. В Елімі було дванадцять водних джерел і сімдесят пальмових дерев. Там вони і отаборились. 
<p>10 Вирушили з Еліма й отаборилися біля Червоного моря. 
<p>11 Рухаючись від Червоного моря, вони отаборилися в пустелі Сін. 
<p>12 Вирушивши з пустелі Сін, вони отаборилися в Дофці. 
<p>13 Потім вирушили з Дофки, і отаборилися в Алуші. 
<p>14 Рухаючись далі Алуши, вони отаборилися в Рефідімі, де для народу не було для пиття води. 
<p>15 Потім вони вирушили з Рефідіма, й отаборилися в пустелі Сінай. 
<p>16 Вирушивши з пустелі Сінай, отаборилися в Кіброт-Гаттааві. 
<p>17 Далі рушили з Кіброт-Гаттаави і отаборились в Хацероті. 
<p>18 Вирушивши з Хацерота, вони отаборились в Рітмі. 
<p>19 Вирушивши з Рітми, отаборилися в Ріммон-Переці. 
<p>20 Вирушивши з Ріммон-Переца, отаборилися в Лібні. 
<p>21 Вирушивши з Лібни, отаборилися в Ріссі. 
<p>22 Вирушивши з Рісси, отаборилися в Кегелаті. 
<p>23 Вирушивши з Кегелата, отаборилися на горі Шафер. 
<p>24 Вирушивши з гори Шафер, отаборилися в Хараді. 
<p>25 Вирушивши з Харада, отаборилися в Макегелоті. 
<p>26 Вирушивши з Макегелота, отаборилися в Тахаті. 
<p>27 Вирушивши з Тахата, отаборилися в Тараху. 
<p>28 Вирушивши з Тараха, отаборилися в Мітці. 
<p>29 Вирушивши з Мітци, отаборилися в Хашмоні. 
<p>30 Вирушивши з Хашмони, отаборилися в Мосероті. 
<p>31 Вирушивши з Мосерота, отаборилися в Бене Яакані. 
<p>32 Вирушивши з Бене Яакана, отаборилися в Хор-Гаґґідґаді. 
<p>33 Вирушивши з Хор-Гаґґідґада, отаборилися в Йотбаті. 
<p>34 Вирушивши з Йотбати, отаборилися в Аброні. 
<p>35 Вирушивши з Аброни, отаборилися в Еціон-Ґабері. 
<p>36 Вирушивши з Еціон-Ґаберу, отаборилися в пустелі Цін, тобто в Кадеші. 
<p>37 Вирушивши з Кадеша, вони отаборились біля гори Гор, на краю едемської землі. 
<p>38 На сороковому році після виходу Ізраїлевих нащадків з Єгипетського краю, п’ятого місяця, першого дня місяця, за ГОСПОДНІМ наказом священик Аарон вийшов на гору Гор і там помер. 
<p>39 Аарону було сто двадцять три роки, коли він помер на горі Гор. 
<p>40 Саме тоді ханаанець, цар Арада, що мешкав у Неґеві, в Ханаанській землі, почув що прибули Ізраїлеві нащадки. 
<p>41 Тому вони вирушили від гори Гор і отаборилися в Цалмоні. 
<p>42 Вирушивши із Цалмона, вони отаборились у Пуноні. 
<p>43 Вирушивши з Пунона, отаборилися в Оботі. 
<p>44 Вирушивши з Обота, вони отаборилися в Іє-Гаабарім, на кордоні з Моавом. 
<p>45 Вирушивши з Іє-Гаабаріма, отаборилися в Дебон-Ґаді. 
<p>46 Вирушивши з Дібон Ґада, отаборилися в Алмон-Діблатаймі. 
<p>47 Вирушивши з Алмон-Діблатайму, отаборилися в горах Аваріма, напроти Нево. 
<p>48 Нарешті вони рушили з гір Аваріма і отаборилися на рівнинах Моаву, біля Йордану, навпроти Єрихона. 
<p>49 Вони розташували свій табір уздовж Йордану, від Бет-Гаєшімота до Абел-Шіттіму, на рівнинах Моаву. 
<p>50 На рівнинах Моаву, біля Йордану, навпроти Єрихона, ГОСПОДЬ звернувся до Мойсея з такими словами: 
<p>51 Звернись до Ізраїлевих нащадків і скажи їм: Коли ви перейдете через Йордан у Ханаанську землю, 
<p>52 то проженіть з-перед себе всіх мешканців тієї землі, і знищіть всі зображення їхніх богів і всі статуї їхніх ідолів. Спустоште всі їхні узвишшя! 
<p>53 Ви заволодієте тим краєм, і поселитесь у ньому! Адже Я дав вам ту землю в спадкову власність. 
<p>54 А отримаєте цю землю як спадщину за жеребом, згідно з вашими родами. Численнішим дасте у їхнє володіння більше, а менш численним у їхнє володіння дасте менше. Що кому випаде в процесі жеребкування, те і буде його. Спадщину отримаєте згідно з вашими племенами по батьківській лінії. 
<p>55 Але якщо ви не проженете з-перед себе мешканців землі, то ті, кого ви з них залишите, будуть терниною для ваших очей і колючкою для ваших боків. Вони будуть утискати вас на землі, на якій поселитесь. 
<p>56 Тоді учиню з вами так, як Я думав зробити з ними. 

<h4> Числа 34 
<p>1 ГОСПОДЬ звернувся до Мойсея з такими словами: 
<p>2 Промов до Ізраїлевих нащадків і накажи їм: Незабаром ви ввійдете в Ханаанську землю. Це та земля, яка стане вашою спадщиною – Ханаанська земля у її кордонах. 
<p>3 Вашою південною межею буде територія від пустелі Цін вздовж Едомського краю. А ваш південний кордон буде проходити по краю Солоного моря і далі на схід. 
<p>4 Тоді ваш кордон поверне на південь до узгір’я Акраббіма, перейде до пустелі Цін, і простягатиметься на півдні до Кадеш-Барнеа. Звідти піде на Хацар-Адар, і протягнеться до Ацмони. 
<p>5 Він обігне кордон далі від Ацмони до Єгипетського Потоку і простягнеться аж до моря. 
<p>6 Західною межею для вас стане Велике Море. Воно буде вашим кордоном із заходу. 
<p>7 А оце ваш кордон на півночі: проведіть його самі від Великого Моря до Гор-гори. 
<p>8 Від Гор-гори проведіть його в напрямку до Хамата. Тож межа кордону сягатиме Цедада. 
<p>9 Далі кордон простягнеться до Ціфрону і закінчиться в Гацар-Енан. Це буде ваш кордон з півночі. 
<p>10 Східний кордон визначите собі від Гацар-Енана до Шефама. 
<p>11 Потім кордон проходитиме від Шефами до Рівли зі сходу Аїну. Далі кордон піде вниз і простягнеться до берега Кіннеретського моря зі східної сторони. 
<p>12 Звідти кордон спускатиметься уздовж Йордану і сягатиме Солоного моря. В межах цих кордонів і буде ваша земля. 
<p>13 Після цього заповів Мойсей Ізраїлевим нащадкам такі слова: Це земля, яку ви отримаєте жеребкуванням у спадкове володіння, як і заповів ГОСПОДЬ Мойсеєві – дати її дев’яти з половиною племенам, 
<p>14 оскільки плем’я синів Рувима за своїм родом по батьківській лінії та плем’я синів Ґада за своїм родом по батьківській лінії, і половина племені Манассії, отримали свою спадщину. 
<p>15 Ці два з половиною племені одержали свою спадщину за Йорданом навпроти Єрихона на схід сонця. 
<p>16 Далі промовив ГОСПОДЬ до Мойсея такі слова: 
<p>17 Ось імена мужів, котрі розділять вам у спадщину землю: священик Елеазар та Ісус, син Навина. 
<p>18 Візьмете також по одному начальнику з племені, щоб розділити землю у спадщину. 
<p>19 Імена цих мужів такі: з племені Юди Халев, син Єфунея; 
<p>20 з племені Симеона Шамуїл, син Аммігуда; 
<p>21 з племені Веніяміна Елідад, син Кіслона; 
<p>22 з племені синів Дана начальник Буккі, син Йоґлія; 
<p>23 зі синів Йосифа, з племені синів Манассії, начальник Ханніїл, син Ефода; 
<p>24 з племені синів Єфрема начальник Кемуїл, син Шіфтана; 
<p>25 з племені Завулона начальник Еліцафан, син Парнака; 
<p>26 з племені синів Іссахара начальник Палтіїл, син Аззана; 
<p>27 з племені синів Асира начальник Ахігуд, син Шеломія; 
<p>28 з племені синів Нефталима начальник Педагіл, син Аммігуда. 
<p>29 Це ті, котрих ГОСПОДЬ призначив розділити спадщину Ізраїлевим нащадкам у Ханаанській землі. 

<h4> Числа 35 
<p>1 ГОСПОДЬ звернувся до Мойсея на рівнинах Моаву, біля Йордану, навпроти Єрихона з такими словами: 
<p>2 Накажи Ізраїлевим нащадкам, аби зі спадщини своїх володінь вони дали левітам міста для проживання. Нехай також дадуть левітам прилеглі околиці довкола цих міст. 
<p>3 Міста будуть їм для проживання, а виділена їм земля для пасовиськ їхній худобі, для їх власних потреб, та їхнім отарам. 
<p>4 Околиці міст, які дасте левітам, простягатимуться від стін міста й далі на тисячу ліктів довкола. 
<p>5 Тож відміряєте ззовні міста зі східної сторони, – дві тисячі ліктів, з південної сторони – дві тисячі ліктів, зі західної сторони, що в бік моря, дві тисячі ліктів, і зі сторони півночі також дві тисячі ліктів. Саме місто буде посередині, а навколо прилеглі території міста. 
<p>6 З усіх міст, які дасте левітам, шість міст будуть як сховища, в які дозволите утікати вбивцям. Крім них дасте ще сорок два міста. 
<p>7 Усіх міст, які дасте левітам, має бути їх сорок вісім міст з їхніми прилеглими околицями. 
<p>8 Щодо міст, які передасте з посілості Ізраїлевих нащадків, то численніші племена дадуть більше, а менш численні менше. У залежності від своєї спадщини, яку кожне плем’я отримало, передасть зі своїх міст левітам. 
<p>9 Далі промовив ГОСПОДЬ до Мойсея такі слова: 
<p>10 Звернись до Ізраїлевих нащадків і скажи їм: Коли перейдете через Йордан у Ханаанську землю, 
<p>11 то виберіть собі деякі міста, які були б у вас містами-сховищами, у яких міг би сховатись убивця, котрий вбив людину ненавмисно. 
<p>12 І будуть у вас ці міста за сховища від кровних месників, щоб убивця не помер, перш ніж він стане перед судом громади. 
<p>13 З міст, котрі дасте, шість будуть у вас містами-сховищами. 
<p>14 Три міста дасте за Йорданом, а три міста виділите в Ханаанській землі. Вони будуть містами-сховищами. 
<p>15 Ці шість міст будуть сховищами, як для Ізраїлевих нащадків, так і для приходців, котрі живуть між ними, аби міг туди утекти кожний, хто вбив людину ненавмисне. 
<p>16 Однак, якщо хтось вдарить іншого залізним знаряддям так, що той помре, то він убивця, а убивця неодмінно повинен померти! 
<p>17 Якщо ж ударить когось каменем, що був у руці, від якого можна померти, і той помер, то він – убивця. Убивця неодмінно має померти! 
<p>18 Або якщо ударить когось дерев’яним предметом, від удару якого можна померти, і той помер, то він – убивця. Убивця неодмінно має померти! 
<p>19 Кровний месник сам може вбити убивцю. Де б він його не зустрів, він може його вбити. 
<p>20 Якщо ж він з ненависті штовхне його або кине щось на нього із засідки, так що той помре, 
<p>21 або в гніві вдарить його своєю рукою так, що той помре, то той, хто вдарив, неодмінно має померти, бо він є убивцею. Кровний месник може вбити вбивцю, щойно його зустріне. 
<p>22 Але якщо штовхне когось випадково, без ворожого наміру, або кине на нього будь-яким предметом без злого наміру, 
<p>23 чи не зауваживши когось, кине якимсь каменем, який впаде на нього, і він помре, хоч не був його ворогом і не бажав йому зла, 
<p>24 то нехай громада розсудить між тим хто вдарив, і між кровним месником за цими постановами. 
<p>25 Громада має захистити такого вбивцю від руки кровного месника. Громада поверне його до міста його сховища, куди він утік. Тож він житиме там до смерті великого священика, помазаного святим миром. 
<p>26 Однак, коли вбивця вийде поза межі свого міста-сховища, куди він утік, 
<p>27 а його кровний месник зустріне його поза межами його міста-сховища, і кровний месник уб’є вбивцю, то він не буде винуватий. 
<p>28 Тож убивця має жити в своєму місті-сховищі аж до смерті великого священика. Лише після смерті великого священика вбивця може повернутися до місця свого проживання. 
<p>29 Таким має бути для вас правило, щодо правосуддя для ваших поколінь, у всіх ваших поселеннях. 
<p>30 Якщо хтось вб’є людину, то вбивцю можна покарати смертю лише на підставі свідчення свідків. Проте недостатньо свідчення одного свідка, щоб винести комусь смертний вирок. 
<p>31 Не прийматимете викупу за життя вбивці, якого визнано винуватим у смерті. Він неодмінно має померти. 
<p>32 Не беріть також викупу за того, хто утік до міста-сховища, але хоче повернутись і далі жити на своїй землі, поки помре великий священик. 
<p>33 І не оскверняйте землі, на якій ви мешкаєте. Адже кров оскверняє землю, а землі не можна очистити від пролитої на ній крові, хіба що лише кров’ю того, хто її проливає. 
<p>34 Тож не оскверняйте землі, на якій проживаєте й на якій Я поселюся також, оскільки Я ГОСПОДЬ, Котрий живе серед Ізраїлевих нащадків. 

<h4> Числа 36 
<p>1 У той час прийшли голови батьківських домів роду синів Гілеада, сина Макіра, сина Манассії, з родів синів Йосифа, і промовили до Мойсея та до начальників, голів батьківських домів Ізраїлевих нащадків, 
<p>2 такі слова: ГОСПОДЬ наказав моєму панові дати землю в спадщину Ізраїлевим нащадкам. Також мій пан отримав наказ від ГОСПОДА дати спадщину нашого брата Целофехада його дочкам. 
<p>3 Але коли вони вийдуть заміж за когось із синів одного з племен Ізраїлевих нащадків, то їхня спадщина відійде від спадщини наших батьків і буде приєднана до спадщини племені, в яке вони вийдуть заміж. Так частина спадщини, отриманої жеребкуванням відійде від нашого спадку. 
<p>4 Коли ж в Ізраїлевих нащадків буде ювілейний рік, то їхня спадщина буде долучена до спадку племені, до якого вони належатимуть, а спадок племені наших батьків зменшиться через відчуження їх спадщини. 
<p>5 Відповідно до ГОСПОДНЬОГО повеління Мойсей сказав Ізраїлевим нащадкам такі слова: Слушно говорить плем’я нащадків Йосифа. 
<p>6 У справі дочок Целофехада ГОСПОДЬ дав такий наказ: Нехай виходять заміж за тих, хто їм подобається, але вийдуть заміж тільки в межах роду племені свого батька! 
<p>7 Таким чином спадок Ізраїлевих нащадків не переходитиме від племені до племені. Кожний з Ізраїлевих нащадків має триматись спадщини племені своїх батьків. 
<p>8 Кожна дочка, яка отримує спадщину в будь-якому племені Ізраїлевих нащадків, має виходити заміж за когось з роду в межах свого племені, аби кожний з Ізраїлевих нащадків отримував спадщину своїх батьків. 
<p>9 І щоб не переходила спадщина від одного племені до іншого, але щоб кожне плем’я Ізраїлевих нащадків трималося своєї спадщини. 
<p>10 Як ГОСПОДЬ наказав Мойсеєві, так дочки Целофехада і вчинили. 
<p>11 Махла, Тірца, Хоґла, Мілка і Ноа, дочки Целофехада, повиходили заміж за синів своїх дядьків. 
<p>12 Вони вийшли заміж в роду синів Манассії, сина Йосифа і їхня спадщина залишилася в племені роду їхнього батька. 
<p>13 Ось такі постанови і присуди (права) ГОСПОДЬ заповів через Мойсея нащадкам Ізраїля на рівнинах Моаву, поблизу Йордану, навпроти Єрихона. 