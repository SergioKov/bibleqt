<h2>Псалми</h2>

<h4>1</h4>
<p>1 <f>[1]</f> Блажен<f>[2]</f> муж, що за радою несправедливих не ходить,<f>[3]</f> і не стоїть на дорозі грішних, і не сидить на сиді́нні злорі́ків,
<p>2 та в Зако́ні<f>[4]</f> Господнім його насоло́да, і про Зако́н Його вдень та вночі він роздумує!
<p>3 І він буде, як дерево, над во́дним потоком поса́джене, що ро́дить свій плід своєдчасно, і що листя не в'яне його, — і все́, що він чинить, — щасти́ться <i>йому́</i>!
<p>4 Не так ті безбожні, — вони як полова, що вітер її розвіває!
<p>5 Ось тому́ то не всто́ять безбожні на су́ді, ані грішники у зборі праведних, —
<p>6 дорогу<f>[5]</f> бо праведних знає Госпо́дь, а дорога<f>[5]</f> безбожних загине!

<h4>2</h4>
<p>1 Чого то племе́на бунтують, а наро́ди задумують ма́рне?
<p>2 Зе́мні царі повстають, і князі нара́джуються ра́зом на Господа та на Його Помаза́нця:
<p>3 „Позриваймо ми їхні кайда́ни, і поскидаймо із себе їхні пу́та!
<p>4 <i>Але</i> Той, Хто на небеса́х<f>[6]</f> пробува́є — посміється, Владика їх висміє!
<p>5 Він тоді в Своїм гніві промовить до них, і настра́шить їх Він у Своїм пересе́рді:
<p>6 „Я ж помазав Свого Царя на Сіон, святу го́ру<f>[7]</f> Свою.
<p>7 Я хочу звістити постанову: Промовив до Мене Господь: Ти Мій Син, Я сьогодні Тебе породив.
<p>8 Жадай Ти від Мене, — і дам Я наро́ди <i>Тобі</i>, як спадщину Твою, володі́ння ж Твоє — <i>аж по</i> кі́нці землі!
<p>9 Ти їх повбиваєш залізним жезло́м, потовчеш їх, як по́суд ганча́рський“.
<p>10 А тепер — помудрійте, царі, навчіться ви, су́дді землі:
<p>11 Служіть Господе́ві зо стра́хом, і радійте з тремті́нням!
<p>12 Шануйте Сина, щоб Він не розгнівався, і щоб вам не загинути в дорозі,<f>[8]</f> бо гнів Його незаба́ром запа́литься. Блаженні усі, хто на Нього наді́ється!

<h4>3</h4>
<p>1 <i>Псалом Давидів, як він утікав був перед Авесало́мом, своїм сином.</i><f>[9]</f>
<p>2 Господи, — як багато моїх ворогів, <i>як</i> багато стають проти ме́не!
<p>3 Багато-хто кажуть про душу мою: „Йому в Бозі спасі́ння нема!“ <i>Се́ла</i>.<f>[10]</f>
<p>4 Але, Господи, — щит Ти для мене та слава моя, і мою го́лову Ти підійма́єш!<f>[11]</f>
<p>5 Своїм голосом кличу до Господа, — і Він озве́ться зо свято́ї Своєї гори. <i>Се́ла</i>.
<p>6 Я лягаю і сплю, <i>і</i> пробуджуюся, бо Господь підпирає мене, —
<p>7 <i>і</i> я не побоюсь десяти тисяч люду, які проти мене навко́ло ота́борились!
<p>8 Устань же, о Господи! Спаси мене, Боже мій, бо Ти ра́зиш усіх ворогів моїх в що́ку, зуби грішникам кру́шиш!<f>[12]</f>
<p>9 Спасіння від Господа, <i>і</i> над наро́дом Твоїм — Твоє благослове́ння! <i>Се́ла</i>.

<h4>4</h4>
<p>1 <i>Для дириґе́нта хору. На струнних знаря́ддях. Псало́м Давидів.</i>
<p>2 Коли кли́чу, — озвися до мене, Боже правди моєї, Ти про́стір для мене робив у тісноті́...<f>[13]</f> Помилуй мене, і почу́й молитву мою!
<p>3 Лю́дські сини, — доки слава моя буде га́ньбитись? <i>Доки</i> будете марне любити, шукати неправди? <i>Се́ла</i>.
<p>4 І знайте, що святого для Себе Господь відділив, почує Господь, як я кликати буду до Нього!
<p>5 Гнівайтеся, та не грішіть; на ложах своїх розмишляйте у ваших серця́х, та й мовчіть! <i>Села</i>.
<p>6 Жертви правди прино́сьте, і наді́йтесь на Господа.
<p>7 Багато-хто кажуть: „Хто нам покаже добро́?“ Підійми ж на нас, Господи, світло Свого лиця!
<p>8 Ти даєш <i>більшу</i> радість у серці моїм, <i>ніж у них</i>, як помно́жилося їхнє збіжжя та їхнє вино молоде.
<p>9 У споко́ї я ляжу, і засну́, бо Ти, Господи, єдиний даєш мені жити безпе́чно!

<h4>5</h4>
<p>1 <i>Для дириґента хору. До флейти. Псалом Давидів.</i>
<p>2 Почуй, Господи, мову мою, стогна́ння моє зрозумій
<p>3 Прислу́хайсь до голосу зо́йку мого́, о мій Ца́рю та Боже Ти мій, як до Тебе молитися бу́ду!
<p>4 Ти слухаєш, Господи, ра́нком мій голос, — ра́нком молитися буду до Тебе та буду чекати,
<p>5 бо Бог Ти не <i>той</i>, що несправедливости хоче, — зло не буде в Тобі пробува́ти!
<p>6 Перед очима Твоїми не втримаються гультяї́, всіх злочинців нена́видиш Ти.
<p>7 Погу́биш Ти неправдомо́вців, кровоже́рну й підступну люди́ну обри́дить Госпо́дь.
<p>8 А я в ласці великій Твоїй до дому Твого ввійду́, до Храму святого Твого вклонюся в страху́ Твоїм.
<p>9 Провадь мене, Господи, в правді Своїй задля моїх ворогів, і ви́рівняй передо мною дорогу Свою,—
<p>10 бо в їхніх уста́х нема пра́вди, нутро їхнє прино́сить нещастя, гріб відкритий — їхнє горло, свій язик вони роблять гладе́ньким!
<p>11 Признай їх за винних, о Боже, через свої за́міри хай упаду́ть, за їхні великі злочи́нства відкинь їх від Себе, бо вони проти Тебе бунтують!
<p>12 А всі, хто наді́ю на Тебе складають, хай ті́шаться, — будуть вічно співати вони, і Ти їх охоро́ниш, і будуть радіти Тобою, хто любить Ім'я́ Твоє!
<p>13 Бо Ти, Господи, благословля́тимеш праведного, милістю вкриєш його, як щито́м!

<h4>6</h4>
<p>1 <i>Для дириґента хору. На струнних знаря́ддях. На октаву. Псалом Давидів.</i>
<p>2 Не карай мене, Господи, в гніві Своїм, не завдава́й мені кари в Своїм пересе́рді!
<p>3 Помилуй мене, Господи, я ж бо слаби́й, уздоро́в мене, Господи, бо тремтять мої кості,
<p>4 і душа моя сильно стривожена, а ти, Господи, доки?
<p>5 Вернися, о Господи, ви́зволи душу мою, ради ласки Своєї спаси Ти мене!
<p>6 Бож у смерті нема пам'ята́ння про Тебе, у шео́лі<f>[14]</f> ж хто буде хвалити Тебе?
<p>7 Зму́чився я від стогна́ння свого́, щоночі постелю свою обмиваю слізьми́, сльозами своїми окроплюю ложе своє!
<p>8 Моє око зів'я́ло з печалі, поста́ріло через усіх ворогів моїх.
<p>9 Відступіться від мене, усі беззако́нники, бо почув Господь голос мого плачу́!
<p>10 Блага́ння моє Господь ви́слухає, молитву мою Господь при́йме, —
<p>11 усі мої вороги посоро́млені бу́дуть, і будуть настра́шені дуже: хай ве́рнуться, — <i>і</i> будуть вони посоро́млені за́раз!

<h4>7</h4>
<p>1 <i>Жало́бна пісня Давидова, яку він співав Господе́ві в справі веніями́нівця Ку́ша.</i>
<p>2 Господи, Боже мій, — я до Тебе вдаю́ся: спаси Ти мене від усіх моїх напасникі́в, і визволь мене,
<p>3 щоб <i>ворог</i> моєї душі не розша́рпав, як лев, що кості ламає, й ніхто не рятує!
<p>4 Господи, Боже мій, коли я таке учинив, коли є беззаконня в доло́нях<f>[15]</f> моїх,
<p>5 коли я доброчи́нцеві злом відплатив, і без причини ограбува́в свого противника, —
<p>6 во́рог нехай переслідує душу мою, і нехай дожене́, і нехай до землі він потопче життя моє, — і хай мою славу обе́рне на порох! <i>Се́ла</i>.
<p>7 Устань же, о Господи, в гніві Своїм, понеси́ся на лютість моїх ворогів, і до мене скеру́й постанову <i>Свою</i>, яку Ти заповів!
<p>8 І громада народів ото́чить Тебе, і над нею верни́ся на висоту́!
<p>9 Господь судить людей, — суди ж мене, Господи, за моєю правото́ю й за моєю неви́нністю.
<p>10 Нехай зло́ба безбожних скінчи́ться, а Ти зміцни праведного, бо виві́дуєш Ти серця й нирки,<f>[16]</f> о праведний Боже!
<p>11 Щит мій у Бозі, Який чистих серцем спасає.
<p>12 Бог Суддя справедливий, і щоденно <i>на злого</i> Бог гнівається,
<p>13 коли хто не наве́рнеться, — буде гострити меча Свого Він, Свого лука натя́гне й наста́вить його,
<p>14 і йому пригото́вив смертельні знаря́ддя, — Він зробить огнистими стріли Свої.
<p>15 Ото, беззако́ння зачне <i>нечестивий</i>, і завагітні́є безправ'ям, — і породить неправду.
<p>16 Він рова копав, і його викопав, і впав <i>сам</i> до ями, яку пригото́вив, —
<p>17 обе́рнеться зло його на його голову, і на ма́ківку зі́йде його беззако́ння!
<p>18 Я <i>ж</i> Господа буду хвали́ти за Його правдою, і буду ви́співувати Ймення Всеви́шнього<f>[17]</f> Господа!

<h4>8</h4>
<p>1 <i>Для дириґента хору. На інструме́нті ґатійськім. Псалом Давидів.</i>
<p>2 Господи, Владико наш, — яке <i>то</i> величне на ці́лій землі Твоє Йме́ння, — Слава Твоя понад небесами!
<p>3 З уст дітей й немовля́т учинив Ти хвалу́ ради Своїх ворогів, щоб зни́щити проти́вника й ме́сника.
<p>4 Коли бачу Твої небеса́ — діло пальців<f>[18]</f> Твоїх, місяця й зо́рі, що Ти встанови́в, —
<p>5 то що є люди́на, що Ти пам'ятаєш про неї, і син лю́дський,<f>[19]</f> про якого Ти зга́дуєш?
<p>6 А однак учинив Ти його мало меншим від Бога,<f>[20]</f> і славою й ве́личчю Ти корону́єш його!
<p>7 Учинив Ти його воло́дарем тво́рива рук Своїх, все під но́ги йому вмісти́в:
<p>8 худобу дрібну́ та биків, їх усіх, а також степови́х звірів диких,
<p>9 птаство небесне<f>[21]</f> та риби морські́, і <i>все</i>, що морськи́ми доро́гами ходить!
<p>10 Господи, Боже наш, — яке <i>то</i> вели́чне на ці́лій землі Твоє Йме́ння!

<h4>9</h4>
<p>1 <i>Для дириґента хору. На спів: „На смерть сина“. Псалом Давидів.</i>
<p>2 Хвали́тиму Господа усім серцем своїм, розповім про всі чу́да Твої!
<p>3 Я буду радіти, і ті́шитись буду Тобо́ю, і бу́ду виспі́вувати Ймення Твоє, о Всевишній!
<p>4 Як будуть назад відступати мої вороги́, то спіткну́ться і ви́гинуть перед обличчям Твоїм!
<p>5 Бо суд мій і справу мою розсудив Ти, Ти на троні <i>судде́вім</i> сидів, Судде праведний!
<p>6 Докори́в Ти народам, безбожного зни́щив, ім'я́ їхнє Ти витер навічні віки́!
<p>7 О во́роже <i>мій</i>, руйнува́ння <i>твої</i> закінчи́лись на вічність, — ти й міста́ повалив був, <i>і</i> згинула з ними їхня пам'ять!
<p>8 Та буде Господь пробува́ти навіки, Він для су́ду поставив престола Свого,
<p>9 і вселенну Він буде судити по правді, справедливістю буде судити наро́ди.
<p>10 І тверди́нею буде Господь для пригні́ченого, в час недолі — приту́лком.
<p>11 І на Тебе наді́ятись бу́дуть <i>усі</i>, що Ім'я́ Твоє знають, бо не кинув Ти, Господи, тих, хто шукає Тебе!
<p>12 Співайте Господе́ві, що сидить на Сіоні, між наро́дами розповідайте про чи́ни Його,
<p>13 бо карає Він чинки крива́ві, про них пам'ятає, <i>і</i> не забуває Він зо́йку убогих!
<p>14 Помилуй мене, Господи, поглянь на стражда́ння моє від моїх ненави́сників, Ти, що мене підійма́єш із брам смерти,
<p>15 щоб я розповідав про всю славу Твою, у брамах Сіонської до́ні я буду радіти спасі́нням Твоїм!
<p>16 Наро́ди попа́дали в яму, яку <i>самі</i> ви́копали, до па́стки, яку захова́ли, нога їхня схо́плена.
<p>17 Господь зна́ний, Він суд учинив, — спіткну́всь нечестивий у вчинку своєї руки́! <i>Гра на струнах. Села.</i>
<p>18 Попряму́ють безбожні в шео́л, всі наро́ди, що Бога забули,
<p>19 бож не навіки забу́деться бідний, надія убогих не згине наза́вжди!
<p>20 Устань же, о Господи, — хай люди́на не перемагає, нехай перед лицем Твоїм засуджені будуть наро́ди!
<p>21 Накинь, Господи, по́страх на них, — нехай знають наро́ди, що вони <i>тільки</i> люди! <i>Се́ла</i>.<f>[22]</f>
<p>22 <f>[23]</f> Для чо́го стоїш Ти, о Господи, зда́лека, в час недолі ховаєшся?
<p>23 Безбожний в <i>своїм</i> гордува́нні женеться за вбогим, — хай схо́плені будуть у пі́дступах, які замишляли вони!
<p>24 Бо жада́нням своєї душі нечестивий пишається, а ласу́н проклинає, зневажає він Господа.
<p>25 У го́рдощах каже безбожний, що „Він не слідку́є“, <i>бо</i> „Бога нема“, — <i>оце</i> всі його по́мисли!
<p>26 Сильні дороги його повсякча́сно, від нього суди́ Твої ви́соко, — тим то віддму́хує він ворогів своїх.
<p>27 Сказав він у серці своєму: „Я не захита́юсь, бо ли́ха навіки не буде мені“.
<p>28 Уста́ його повні прокля́ття й обма́ни та зради, під його язиком — злочи́нство й пере́ступ.
<p>29 Причаївшись, сидить на подві́р'ях, мордує невинного, його очі слідкують за вбогим.
<p>30 В укритті́ він чату́є, як лев той у за́рості, чатує схопи́ти убогого, хапа́є убогого <i>й</i> тягне його в свою сі́тку.
<p>31 Припадає, знижається він, — і попада́ють убогі в його міцні <i>кігті</i>...
<p>32 <i>Безбожний</i> говорить у серці своїм: „Бог забув, заховав Він обличчя Своє, не побачить ніко́ли“.
<p>33 Устань же, о Господи Боже, руку Свою підійми, не забудь про убогих!
<p>34 Чому́ нечестивий обра́жує Бога <i>і</i> говорить у серці своїм, що Ти не слідкуєш?
<p>35 <i>Але́</i> Ти <i>все</i> бачиш, бо спостеріга́єш злочинство та у́тиск, щоб віддати Своєю рукою! На Тебе слаби́й опира́ється, Ти сироті помічни́к.
<p>36 Зламай же раме́но<f>[24]</f> безбожному, і злого скарай за неправду його, — <i>аж більше</i> не зна́йдеш його́!
<p>37 Господь — Цар на вічні віки́, із землі Його згинуть погани!
<p>38 Бажа́ння пони́жених чуєш Ти, Господи, серця́ їх зміцня́єш, <i>їх</i> вислухо́вує ухо Твоє,
<p>39 щоб дати суд сироті та пригні́ченому, щоб більш не страши́в чоловік із землі!

<h4>10</h4>
<p>1 <i>Для дириґента хору. Давидів.</i> Я наді́юсь на Господа, — як же кажете ви до моєї душі: „Відлітай ти на го́ру свою, <i>немов</i> птах?“
<p>2 Бо ось нечестиві натя́гують лу́ка, міцно ставлять стрілу́ свою на тятиву́, щоб у те́мряві до простосердих стріляти.
<p>3 Як основи зруйновано, — що́ <i>тоді</i> праведний зробить?
<p>4 Госпо́дь у святім Своїм храмі, Господь — престол Його на небеса́х, бачать очі Його, повіки Його випробо́вують лю́дських синів!
<p>5 Господь випробо́вує праведного, а безбожного й того, хто любить наси́лля, — ненави́дить душа Його!
<p>6 Він спу́стить дощем на безбожних горю́че вугі́лля, огонь, і сірку, і вітер гарячий, — це частка їхньої чаші.<f>[25]</f>
<p>7 Бо Господь справедливий, кохає Він правду, — праведний бачить обли́ччя Його!

<h4>11</h4>
<p>1 <i>Для дириґента хору. На окта́ву. Псалом Давидів.</i>
<p>2 Спаси <i>мене</i>, Господи, бо нема вже побожного, з-поміж лю́дських синів позника́ли <i>вже</i> вірні!
<p>3 Марно́ту говорять один до одно́го, <i>їхні</i> уста обле́сні, <i>і</i> серцем подвійним говорять.
<p>4 Нехай підітне́ Господь уста обле́сливі <i>та</i> язика чванькува́того
<p>5 тим, хто говорить: „Своїм язиком будем си́льні, наші уста при нас, — хто ж <i>буде</i> нам пан?“
<p>6 Через утиск убогих, ради сто́гону бідних тепер Я повстану, — говорить Господь, — поставлю в безпе́ці того, на ко́го розтя́гують сітку!
<p>7 Господні слова — слова чисті, <i>як</i> срі́бло, очищене в глинянім го́рні, сім раз перето́плене!
<p>8 Ти, Господи, їх пильнува́тимеш, і будеш навіки нас стерегти́ перед родом оцим!
<p>9 Безбожні кружля́ють навко́ло, бо нікче́мність між лю́дських синів підійма́ється.

<h4>12</h4>
<p>1 <i>Для дириґента хору. Псалом Давидів.</i>
<p>2 Доки, Господи, бу́деш мене забувати наза́вжди, доки будеш ховати від ме́не обличчя Своє?
<p>3 Як довго я буду складати в душі своїй болі, у серці своїм — щодня сму́ток? Як довго мій ворог підно́ситись буде над мене?
<p>4 Зглянься, озвися до мене, о Господи, Боже мій! Просвітли мої очі, щоб <i>на</i> смерть не заснув я!
<p>5 Щоб мій не́приятель не сказав: „Я його переміг!“ Щоб мої вороги не раділи, як я захита́юсь!
<p>6 Я надію на милість Твою поклада́ю, моє серце радіє спасі́нням Твоїм! Я буду співати Господе́ві, бо Він доброді́йство для мене вчинив.

<h4>13</h4>
<p>1 <i>Для дириґента хору. Давидів.</i> Безу́мний говорить у серці<f>[26]</f> своїм: „Нема Бога!“ Зіпсу́лись вони, <i>і</i> обри́дливий чинять учинок, нема доброчи́нця!
<p>2 Господь дивиться з неба на лю́дських синів, щоб побачити, чи є <i>там</i> розумний, що Бога шукає.
<p>3 Усе повідступа́ло, разом стали бридки́ми вони, нема доброчинця, нема ні одно́го!
<p>4 Чи ж не розуміють всі ті, хто чинить безпра́в'я, хто мій люд поїдає? Вони хліб Господній їдять, <i>та</i> не кличуть <i>Його</i>,
<p>5 Тоді настраши́лися стра́хом вони, бо Бог в праведнім роді.
<p>6 Раду вбогого га́ньбите ви, та Госпо́дь охорона йому.
<p>7 Аби то Він дав із Сіону спасі́ння Ізраїлеві! Як долю Своєму наро́ду пове́рне Господь, то радітиме Яків, втіша́тися буде Ізра́їль!

<h4>14</h4>
<p>1 <i>Псало́м Давидів.</i> Го́споди, хто може перебувати в наме́ті Твоїм? Хто ме́шкати може на святій Твоїй горі? —
<p>2 Той, хто в невинності ходить, і праведність чинить, і правду говорить у серці своїм,
<p>3 хто не обмовля́є своїм язиком, і злого не чинить для друга свого, і свого ближнього не зневажає!
<p>4 Обридли́вий погорджений в очах його, і він богобі́йних шанує, присягає, <i>для себе хоча б і</i> на зло, — і дотримує;
<p>5 не дає свого срі́бла на ли́хву, і не бере на невинного пі́дкупу. Хто чинить таке, — ніко́ли той не захита́ється!

<h4>15</h4>
<p>1 <i>Золота пісня Дави́дова.</i> Хорони́ мене, Боже, — я бо до Тебе вдаю́ся!
<p>2 Я сказав Господе́ві: „Ти Бог мій і — добро моє тільки в Тобі!“
<p>3 До святих, які на землі, що шляхе́тні вони, — до них все жада́ння моє!
<p>4 Нехай мно́жаться сму́тки для тих, хто набув <i>собі</i> інших богів, — я не буду прино́сить їм ли́вної жертви із крови, і їхніх іме́н не носитиму в устах своїх!
<p>5 Господь — то частина спа́дку мого та чаші<f>[27]</f> моєї, Ти долю мою підпира́єш!
<p>6 Ча́стки припали для мене в хороших <i>місцях</i>, і гарна для мене спа́дщина моя!
<p>7 Благословляю я Господа, що радить мені, на́віть ноча́ми навчають мене мої ни́рки.<f>[28]</f>
<p>8 Уявляю я Господа перед собою постійно, бо Він по правиці моїй, — <i>й</i> я не буду захитаний!
<p>9 Через те моє серце радіє та дух весели́ться, — і тіло моє спочиває безпечно!
<p>10 Бо Ти не опу́стиш моєї душі до шео́лу, не попу́стиш Своєму святому побачити тлі́ння!
<p>11 Дорогу життя Ти покажеш мені: радість велика з Тобою, за́вжди блаженство в прави́ці<f>[29]</f> Твоїй!

<h4>16</h4>
<p>1 <i>Молитва Дави́дова.</i> Вислухай, Го́споди, правду <i>мою</i>, послухай блага́ння моє! Почуй молитву мою із уст необлу́дних!
<p>2 Від Твого лиця нехай вирок мій ви́йде, <i>а</i> очі Твої нехай бачать мою правоту́!
<p>3 Ти ви́пробував моє серце, навісти́в уночі, перетопи́в<f>[30]</f> Ти мене, — й не знайшов <i>чогось злого</i>. І розду́мував я, щоб <i>лихе</i> з моїх уст не вихо́дило,
<p>4 а в лю́дських діла́х, за словом уст Твоїх, я стерігся доріг гнобителя.
<p>5 Зміцняй сто́пи<f>[31]</f> мої на доро́гах Твоїх, щоб кро́ки<f>[31]</f> мої не хита́лися!
<p>6 Я кли́чу до Тебе, бо відповіси́ мені, Боже, — нахили Своє ухо до мене, вислухай мову мою,
<p>7 покажи дивну милість Свою, Спасителю тих, хто вдає́ться <i>до Тебе</i> від заколо́тників проти прави́ці Твоєї.
<p>8 Хорони Ти мене, як зіни́цю <i>Свою</i>, дочку ока,<f>[32]</f> у тіні Своїх крил заховай Ти мене
<p>9 від безбожних, що гублять мене, — смертельні мої вороги оточили мене!
<p>10 То́вщем замкнули вони своє <i>серце</i>, уста їхні говорять бундю́чно.
<p>11 <i>Вороги</i> оточили тепер наші кро́ки, наставили очі свої, щоб <i>мене</i> повалити на землю.
<p>12 <i>Із них кожен</i> подібний до лева, що ша́рпати прагне, й як левчук, що сидить в укритті́.
<p>13 Устань же, о Господи, — його попере́дь, кинь його на коліна! Мечем Своїм душу мою збережи від безбожного,
<p>14 від людей рукою Своєю, Господи, від людей цього світу, що частка їхня в цьому житті, що Ти скарбом Своїм наповня́єш їхнє че́рево! Ситі <i>їхні</i> сини, останок же свій для дітей вони ли́шать.
<p>15 А я в правді побачу обли́ччя Твоє, і, збудившись, наси́чусь Твоєю подо́бою!

<h4>17</h4>
<p>1 <i>Для дириґента хору. Раба Господнього Давида, коли він промовив до Господа слова́ цієї пісні того дня, як Господь урятував його з руки всіх його ворогів та від руки Саула,</i>
<p>2 <i>то він проказав</i>: Полюблю́ Тебе, Господи, сило моя,
<p>3 Господь моя ске́ля й тверди́ня моя, і Він мій Спаси́тель! Мій Бог — моя ске́ля, сховаюсь я в ній, Він щит мій, і ріг<f>[33]</f> Він спасі́ння мого, Він башта моя!
<p>4 Я кли́чу: Преславний Госпо́дь, і я ви́зволений від своїх ворогів!
<p>5 Тене́та смерте́льні мене оточили, і пото́ки велійяа́ла<f>[34]</f> лякають мене!
<p>6 Тене́та шео́лу мене оточили, <i>і</i> па́стки смертельні мене попере́дили.
<p>7 В тісноті́ своїй кличу до Господа, і до Бога свого я взива́ю, — Він почує мій голос із храму Свого́, і доходить мій зойк до лиця Його в уші Йому́!
<p>8 Захиталась земля й затремтіла, і затрясли́сь і хитались підва́лини гір, — бо Він запали́вся від гніву:
<p>9 із ні́здер Його бухнув дим, з Його ж уст — пожиру́щий огонь, <i>і</i> жар запалився від Нього!
<p>10 Він небо простяг — і спустився, а хмара густа́ під ногами Його́.
<p>11 Усівся Він на херувима й летів, і на ві́трових кри́лах понісся.
<p>12 Поклав те́мряву Він — як засло́ну Свою, довкі́лля Його — то те́мрява вод, а мешка́ння Його — густі хмари!
<p>13 Від блиску, <i>що був</i> перед Ним, град і жар огняни́й пройшли хмари Його.
<p>14 І Господь загримів у небеса́х, і Всевишній Свій голос подав, град і жар огняни́й!
<p>15 Він послав Свої стріли, — та їх розпоро́шив, і стрі́лив Він бли́скавками, — та їх побенте́жив.
<p>16 Показалися рі́чища водні, і відкри́лись осно́ви вселе́нної, — від сварі́ння Твого, о Господи, від по́диху вітру із ні́здер Твоїх.
<p>17 Він простя́г з висоти <i>Свою руку</i>, узяв Він мене, витяг мене з вод великих, —
<p>18 він мене врятував від мого потужного ворога, і від моїх ненави́сників, — бо сильніші від мене вони!
<p>19 Напали на мене вони в день нещастя мого́, — та Господь був моїм опертя́м, —
<p>20 і на місце розло́ге<f>[35]</f> Він вивів мене, Він мене врятував, — бо вподо́бав мене!
<p>21 Нехай Господь зро́бить мені за моєю справедливістю, хай заплатить мені згідно з чи́стістю рук моїх,
<p>22 бо беріг я дороги Господні, і від Бога свого я не відступив,
<p>23 бо всі Його при́суди передо мною, і не відкидав я від себе Його постано́в!
<p>24 І був я із Ним непорочний, і стерігся своєї провини,
<p>25 і Господь заплатив був мені за моєю справедливістю, згідно з чистістю рук моїх перед очима Його.
<p>26 Із справедливим пово́дишся Ти справедливо, із че́сним — по-че́сному,
<p>27 із чистим — пово́дишся чисто, а з лукавим — <i>за</i> лукавством <i>його</i>,
<p>28 бо наро́д із біди Ти спасаєш, а очі зухва́лі принижуєш,
<p>29 бо Ти світиш мого світильника, Господь — Бог мій, освітлює Він мою те́мряву!
<p>30 Бо з Тобою поб'ю я ворожого відділа, і з Богом своїм проберусь через мур.
<p>31 Бог — непорочна дорога Його, слово Господнє очи́щене, щит Він для всіх, хто вдає́ться до Ньо́го!
<p>32 Бо хто Бог, окрім Господа? і хто скеля, крім нашого Бога?
<p>33 Цей Бог мене силою опереза́в, і дорогу мою учинив непорочною,
<p>34 Він зробив мої но́ги, мов у ла́ні, і ставить мене на висо́тах моїх,
<p>35 мої руки навчає до бо́ю, і <i>на</i> раме́на мої лука мі́дяного напина́є.
<p>36 І дав Ти мені щит спасі́ння Свого́, а прави́ця Твоя підпирає мене, і чинить великим мене Твоя поміч.
<p>37 Ти чиниш широким мій крок підо мною, — і сто́пи мої не спіткну́ться.
<p>38 Женуся я за ворогами своїми, — і їх дожену́, і не верну́ся, аж поки не ви́нищу їх, —
<p>39 я їх потрощу́, — й вони встати не зможуть, повпадають під ноги мої!
<p>40 Ти ж для бо́ю мене підпері́зуєш силою, ва́лиш під мене моїх ворохо́бників.
<p>41 Повернув Ти до мене плечима<f>[36]</f> моїх ворогів, — і понищу нена́висників я своїх!
<p>42 Кричали вони, — та немає спасителя, <i>взивали</i> до Господа, — і не відповів їм.
<p>43 І я їх зітру́, як той по́рох на вітрі, як болото на вулицях, їх потопчу́!
<p>44 Ти від бунту народу мене бережеш, Ти робиш мене головою племе́нам, мені будуть служити наро́ди, яких я не знав!
<p>45 На вістку про мене — слухня́ні мені, до мене чужи́нці підле́щуються,
<p>46 в'януть<f>[37]</f> чужи́нці і тремтять у тверди́нях своїх.
<p>47 Живий Господь, — і благословенна будь, скеле моя, і нехай Бог спасі́ння мойого звели́читься,
<p>48 Бог, що помсти за мене дає, і що наро́ди під мене підбив,
<p>49 що рятує мене від моїх ворогів, — Ти звели́чив мене над повста́нців на мене, спасаєш мене від наси́льника!
<p>50 Тому́ то хвалю Тебе, Господи, серед наро́дів, і Йме́нню Твоє́му співаю!
<p>51 Ти Своє́му цареві спасі́ння побільшуєш, і милість вчиняєш Своє́му пома́занцеві Давиду й насінню<f>[38]</f> його аж навіки.

<h4>18</h4>
<p>1 <i>Для дириґента хору. Псало́м Давидів.</i>
<p>2 Небо звіщає про Божую славу, а про чин Його рук розказує небозві́д.<f>[39]</f>
<p>3 Оповіщує день дневі слово, а ніч ночі показує думку, —
<p>4 без мови й без слів, не чутни́й їхній голос,
<p>5 та по ці́лій землі пішов ві́дголос їхній, і до кра́ю вселе́нної їхні слова́! Для сонця наме́та поставив у них, —
<p>6 а воно, немов той молоди́й, що вихо́дить із-під балдахи́ну свого, — воно ті́шиться, мов той герой, щоб пробігти дорогу!
<p>7 Вихід його́ з краю неба, а о́біг його — <i>аж</i> на кі́нці його, і від спеки його ніщо не захова́ється.
<p>8 Господній Зако́н досконалий, — він змі́цнює душу. Свідчення Господа певне, — воно недосві́дченого умудряє.
<p>9 Справедливі Господні накази, <i>бо</i> серце вони звеселя́ють. Заповідь Господа чиста, — вона очі просвітлює.
<p>10 Страх Господа чистий, — він навіки стоїть. При́суди Господа — правда, вони справедливі <i>всі</i> ра́зом,
<p>11 дорожчі вони понад золото і понад бе́зліч щирого золота, і солодші за мед і за сік щільнико́вий, —
<p>12 і раб Твій у них бережки́й, а в дотри́манні їх — нагорода велика.
<p>13 <i>А</i> по́милки хто зрозуміє? Від таємних очисть Ти мене,
<p>14 і від сваві́льців Свого раба захова́й, нехай не панують вони надо мною, тоді непорочним я буду, і від провини великої буду очи́щений.
<p>15 Нехай бу́дуть із волі Твоє́ї слова́ моїх уст, а думки́ мого серця — перед лицем Твоїм, Господи, скеле моя й мій Спасителю!

<h4>19</h4>
<p>1 <i>Для дириґента хору. Псало́м Дави́дів.</i>
<p>2 В день недолі озве́ться до тебе Госпо́дь, Ім'я́ Бога Якового зробить си́льним тебе!
<p>3 Він пошле тобі по́міч із святині, і з Сіону тебе підіпре́!
<p>4 Усі жертви твої пам'ятати Він буде, і буде вважати твоє цілопа́лення ситим. <i>Се́ла</i>.
<p>5 Він дасть тобі, як твоє серце <i>бажає</i>, і ви́повнить ці́лий твій за́дум!
<p>6 Ми бу́дем радіти спасі́нням Твоїм, і піді́ймемо пра́пор в Ім'я́ Бога нашого, — нехай Господь виконає всі проха́ння твої!
<p>7 Тепер я пізнав, що спасає Господь помаза́нця Свого́, дає йому ві́дповідь з неба святого Свого́ могу́тніми чи́нами помічно́ї прави́ці Своєї.
<p>8 Одні колесни́цями <i>хва́ляться</i>, а інші кі́ньми, а ми бу́дем хвалитись Ім'я́м Господа, нашого Бога:
<p>9 вони похилились і впали, а ми стоїмо́ та росте́мо на силах!
<p>10 Господи, спаси! Хай озве́ться нам Цар у день нашого кли́кання!

<h4>20</h4>
<p>1 <i>Для дириґента хору. Псалом Давидів.</i>
<p>2 Господи, силою Твоєю весели́ться цар, і спасі́нням Твоїм — як він сильно радіє!
<p>3 Ти йому дав бажа́ння серця його, і проха́ння уст його не відмо́вив. <i>Се́ла</i>.
<p>4 Бо Ти його ви́передив благослове́ннями добра́, на голову йому поклав корону зо щирого золота.
<p>5 Життя він у Те́бе просив, — і дав Ти йому довголі́ття на вічні віки́!
<p>6 Слава велика його при Твоїй допомозі, хвалу́ та величність кладеш Ти на нього,
<p>7 бо Ти вчи́ниш його благословенням вічним, звесели́ш його радістю, як буде він ра́зом з Тобою!
<p>8 Цар має наді́ю на Господа, у ласці Всеви́шнього не захитається він.
<p>9 Зна́йде рука Твоя всіх ворогів Твоїх, зна́йде прави́ця Твоя Твоїх ненави́сників.
<p>10 На час гніву Свого Ти їх учи́ниш огне́нною піччю, Господь гнівом Своїм їх понищить, і огонь пожере́ їх.
<p>11 Ти ви́губиш плід їхній із землі, а їхнє насіння з-поміж синів лю́дських.
<p>12 Бо нещастя на Тебе вони простягли́, замишляли злу думку, <i>якої здійсни́ти</i> не зможуть,
<p>13 бо Ти їх обе́рнеш плечи́ма <i>до нас</i>,<f>[40]</f> на тяти́вах Своїх міцно <i>стріли</i> поставиш на них.
<p>14 Піднеси́ся ж, о Господи, в силі Своїй, <i>а</i> ми бу́дем співати й хвалити могу́тність Твою!

<h4>21</h4>
<p>1 <i>Для дириґента хору. На спів: „Ланя зорі́ досві́тньої“. Псалом Давидів.</i>
<p>2 Боже мій, Боже мій, — на́що мене Ти покинув? Далекі слова́ мого зо́йку від спасі́ння мого!
<p>3 Мій Боже, взиваю я вдень, — та Ти не озве́шся, і <i>кли́чу</i> вночі, — і споко́ю немає мені!
<p>4 Та Ти — Святий, пробува́єш на хва́лах Ізраїлевих!
<p>5 На Тебе наді́ялись наші батьки́, надіялися — і Ти ви́зволив їх.
<p>6 До Тебе взива́ли вони — і спасе́ні були́, на Тебе наді́ялися — і не посоро́мились.
<p>7 А я — червяк, а не чоловік, посміхо́вище лю́дське й погорда в наро́ді.
<p>8 Всі, хто бачить мене, — насміхаються з мене, розкривають роти́, головою хита́ють!
<p>9 „Поклада́вся на Господа він, — хай же рятує його́, нехай Той його ви́зволить, — він бо Його уподо́бав!“
<p>10 Бо з утро́би Ти вивів мене, Ти безпе́чним мене учинив був на пе́рсах матері моєї!
<p>11 На Тебе з утро́би я зда́ний, від утроби матері моєї — Ти мій Бог!
<p>12 Не віддаля́йся від мене, бо горе близьке́, бо нема мені помічника́!
<p>13 Багато бикі́в оточи́ли мене, баша́нські<f>[41]</f> бугаї́ обступи́ли мене,
<p>14 на мене розкрили вони свої па́щі, <i>як</i> лев, що шмату́є й ричи́ть!
<p>15 Я розлитий, немов та вода,<f>[42]</f> і всі кості мої поділи́лись, стало серце моє, немов віск, розтопи́лось в моє́му нутрі.
<p>16 Висохла сила моя, як лушпи́ння, і прили́п мій язик до мого піднебі́ння, і в по́рох смерте́льний поклав Ти мене.
<p>17 Бо пси оточи́ли мене, обліг мене на́товп злочи́нців, проколо́ли вони мої руки та но́ги мої.
<p>18 Я <i>висох</i>, рахую всі ко́сті свої, <i>а</i> вони придивля́ються й бачать <i>нещастя</i> в мені!
<p>19 Вони ді́лять для се́бе одежу мою, а про ша́ту мою жеребка́ вони кидають.
<p>20 А Ти, Господи, не віддаляйся, — Допомо́го моя, поспіши ж мені на оборо́ну!
<p>21 Від меча збережи мою душу,<f>[43]</f> одина́чку<f>[43]</f> мою з руки пса!
<p>22 Спаси мене від пащі ле́в'ячої, а вбогу<f>[43]</f> мою — від рогів бу́йволів.
<p>23 Я звіщатиму Ймення Твоє своїм бра́ттям, буду хвалити Тебе серед збо́ру!
<p>24 Хто боїться Господа, прославляйте Його, увесь Яковів роде — шануйте Його, страхайтесь Його, все насіння Ізраїлеве,
<p>25 бо Ві́н не пого́рдував і не знева́жив стражда́ння убогого, і від нього обличчя Свого́ не сховав, а почув, як він кликав до Ньо́го!
<p>26 Від Тебе <i>повста́не</i> хвала́ моя в зборі великім, — принесу́ свої жертви в присутності тих, хто боїться Його, —
<p>27 будуть їсти покірні — і си́тими ста́нуть, хвали́тимуть Господа ті, хто шукає Його, буде жить серце ваше навіки!
<p>28 Усі кі́нці землі спам'ята́ють, і до Господа ве́рнуться, і вкло́няться перед обличчям Його́ всі племе́на наро́дів,
<p>29 бо царство Господнє, — і Він Пан над наро́дами!
<p>30 Будуть їсти й покло́няться всі багачі́ на землі, перед обличчям Його на коліна попа́дають всі, хто до по́роху схо́дить і не може себе оживи́ти!
<p>31 Бу́де пото́мство служити Йому́, — <i>й</i> залі́чене буде навіки у Господа.
<p>32 При́йдуть і будуть звіщать Його правду наро́дові, який буде наро́джений, що Він <i>це</i> вчинив!

<h4>22</h4>
<p>1 <i>Псалом Давидів.</i> Господь — то мій Па́стир, <i>тому́</i> в недоста́тку не буду, —
<p>2 на пасови́ськах зелених осе́лить мене́, на тихую воду мене запрова́дить!
<p>3 Він душу мою відживля́є, прова́дить мене́ ради Йме́ння Свого́ по стежка́х справедливости.
<p>4 Коли я піду́ хоча б навіть долиною <i>смертної</i> те́мряви, то не буду боятися злого, бо Ти при мені, — Твоє же́зло й Твій по́сох — вони мене вті́шать!
<p>5 Ти передо мною трапе́зу<f>[44]</f> згото́вив при моїх ворогах, мою го́лову Ти намасти́в був оливою, моя чаша<f>[45]</f> — то на́дмір пиття́!
<p>6 Ті́льки добро́ й милосердя мене супрово́дити будуть по всі дні мого життя, а я пробува́тиму в домі Господньому довгі часи́!

<h4>23</h4>
<p>1 <i>Псалом Давидів.</i> Господня земля, і все, що на ній, вселе́нна й мешка́нці її,
<p>2 бо заклав Він її на моря́х, і на річках її встанови́в.
<p>3 Хто зі́йде на го́ру Господню, і хто бу́де стояти на місці святому Його? —
<p>4 У кого́ чисті руки та щиреє серце, і хто не нахиля́в на марно́ту своєї душі, і хто не присягав на обма́ну,
<p>5 нехай но́сить він благослове́ння від Господа, а праведність — від Бога спасі́ння свого!
<p>6 Таке поколі́ння <i>усіх</i>, хто шукає Його́, хто пра́гне обличчя Твого́, Боже Яковів! <i>Се́ла</i>.
<p>7 Піднесі́те верхи́ свої, брами, і будьте відчи́нені, вхо́ди відві́чні, — і вві́йде Цар слави!
<p>8 Хто ж то Цар слави? — Господь си́льний й могу́тній, Господь, що поту́жний в бою́!
<p>9 Піднесіте верхи́ свої, брами, і піднесіте, вхо́ди відві́чні, — і вві́йде Цар слави!
<p>10 Хто ж то Він, той Цар слави? Господь Савао́т — Він Цар слави! <i>Се́ла</i>.

<h4>24</h4>
<p>1 <i>Давидів</i>.<f>[46]</f> До Тебе підно́шу я, Господи, душу свою,
<p>2 Боже мій, я на Тебе наді́юсь, — нехай же я не засоро́млюсь, нехай не радіють мої вороги ради мене!
<p>3 Не будуть також посоро́млені всі, хто на Тебе наді́ється, та нехай посоромляться ті, хто на Те́бе встає надаре́мно!
<p>4 Доро́ги Твої дай пізнати мені, Го́споди, стежка́ми Своїми мене попрова́дь,
<p>5 провадь мене в правді Своїй і навчи Ти мене, бо Ти Бог спасі́ння мого́, кожен день я на Тебе наді́юсь!
<p>6 Пам'ятай милосердя Своє, <i>о мій</i> Господи, і ласки Свої, бо відвічні вони!
<p>7 Гріхи молоде́чого віку мого́ та провини мої не прига́дуй, — пам'ятай мене, Господи, в ласці Своїй через добрість Свою!
<p>8 Господь добрий та праведний, тому грішних навчає в дорозі, —
<p>9 Він прова́дить покірних у правді, і лагі́дних навчає дороги Своєї!
<p>10 Всі Господні стежки́ — милосе́рдя та правда для тих, хто Його́ заповіта й свідоцтва доде́ржує.
<p>11 Ради Йме́ння Свого, о Господи, прости мені про́гріх, великий бо він!
<p>12 Хто то́й чоловік, що боїться він Господа? — Він наставить його на доро́гу, котру має ви́брати:
<p>13 душа його жи́тиме в щасті, і насіння його вспадку́е землю!
<p>14 При́язнь Господня до тих, хто боїться Його́, і Сві́й заповіт Він звісти́ть їм.
<p>15 Мої очі постійно до Господа, бо Він з па́стки витягує но́ги мої.
<p>16 Оберни́ся до мене й помилуй мене, — я ж бо самі́тний та бідний!
<p>17 Муки серця мого поширились, — ви́зволь мене з моїх у́тисків!
<p>18 Подивися на горе моє та на му́ку мою, — і прости всі гріхи́ мої!
<p>19 Подивись на моїх ворогів, — як їх <i>стало</i> багато, вони лютою ненавистю ненави́дять мене!
<p>20 Пильнуй же моєї душі та мене хорони́, — щоб не бути мені засоро́мленим, бо наді́юсь на Тебе!
<p>21 Невинність та правда нехай оточа́ють мене, бо наді́юсь на Тебе!
<p>22 Визволи, Боже, Ізраїля від усіх його у́тисків!

<h4>25</h4>
<p>1 <i>Давидів</i>. Суди мене, Господи, бо ходив я в своїй непоро́чності, і надіявсь на Господа, — <i>тому</i> не спіткну́ся!
<p>2 Перевір мене, Господи, і ви́пробуй мене, перетопи́ мої ни́рки<f>[47]</f> та серце моє,
<p>3 бо перед очима моїми Твоє милосердя, і в правді Твоїй я ходив.
<p>4 Не сидів я з людьми́ неправдивими, і не бу́ду ходити з лукавими,
<p>5 я громаду злочи́нців знена́видів, і з грішниками я сидіти не буду.
<p>6 Умию в неви́нності руки свої, й обійду́ Твого, Господи, же́ртівника,
<p>7 щоб хвалу́ <i>Тобі</i> го́лосно ви́голосити, та звісти́ти про всі чу́да Твої.
<p>8 Господи, — полюбив я оселю дому Твого́, і місце перебува́ння слави Твоєї.
<p>9 Не губи Ти моєї душі з нечестивими, та мого життя з кровоже́рами,
<p>10 що в руках їх злоді́йство, що їхня прави́ця напо́внена пі́дкупом.
<p>11 А я бу́ду ходити в своїй непоро́чності, — визволь мене та помилуй мене!
<p>12 Нога моя стала на рівному місці, — на збо́рах я благословля́тиму Господа!

<h4>26</h4>
<p>1 <i>Давидів</i>. Господь моє світло й спасі́ння моє, — кого бу́ду боятись? Господь — то тверди́ня мого життя, — кого буду ляка́тись?
<p>2 Коли будуть зближа́тись до ме́не злочи́нці, щоб жерти їм тіло моє, мої напасники́ та мої вороги, — вони спотикну́ться й попа́дають!
<p>3 коли проти мене розло́житься та́бір, то серце моє не злякається, коли проти мене повста́не війна, — я наді́ятись буду на те́, — <i>на по́міч Його́!</i>
<p>4 Одно́го прошу́ я від Господа, буду жадати того́, — щоб я міг пробува́ти в Господньому домі по всі дні свого життя, щоб я міг оглядати Господню приємність і в храмі Його пробува́ти!
<p>5 бо Він заховає мене дня нещастя в Своїй ски́нії, сховає мене потає́мно в Своєму наме́ті, на скелю мене проведе́!
<p>6 А тепер піднесе́ться моя голова понад ворогами моїми навко́ло мене, і я в Його ски́нії буду прино́сити жертви при ві́дзвуках сурм, і я буду співати та грати Господе́ві!
<p>7 Почуй, Господи, голос мій, <i>коли</i> кли́чу, і помилуй мене, і озви́ся до мене!
<p>8 За Тебе промовило серце моє: „Шукайте Мого лиця!“ <i>тому</i>, Господи, буду шукати обличчя Твого́:
<p>9 не ховай <i>же</i> від мене обличчя Свого́, у гніві Свого раба не відкинь! Ти був мені по́міч, — не кидай мене, і не лишай мене, Боже спасі́ння мого,
<p>10 бо мій батько та мати моя мене кинули, — та Господь прийме́ мене!
<p>11 Дорогу Свою покажи мені, Господи, і провадь мене сте́жкою рівною, ради моїх ворогів!
<p>12 Не видай мене на сваво́лю моїх ворогів, бо повстали на мене ті свідки облу́дні та неправдомо́вці,
<p>13 немов би не вірував я, що в країні життя я побачу Господнє добро́!
<p>14 Наді́йся на Господа, будь си́льний, і хай буде міцне́ твоє серце, і надійся на Господа!

<h4>27</h4>
<p>1 <i>Давидів</i>. До Тебе я кли́чу, о Господи ске́ле моя, — не будь же безмо́вним до мене, — бо коли Ти замо́вкнеш до мене, я стану подібний до тих, що сходять до гро́бу.
<p>2 Почуй голос блага́ння мого, як я кли́чу до Тебе, коли руки свої я підно́шу до храму святого Твого́!
<p>3 Не хапай мене з грішними й тими, хто чинить безпра́вство, хто плете́ своїм ближнім <i>про</i> мир, — але зло в їхнім серці!
<p>4 Віддай їм за їхнім учинком, і за злом їхніх учинків, згідно з ді́лом їхні́х рук Ти їм дай, верни їм заслу́жене ними,
<p>5 бо вони не вдивля́ються в чинність Господню й діла́ Його рук, — нехай їх поруйнує, й нехай не будує Він їх!
<p>6 Благослове́нний Господь, — бо Він почув голос блага́ння мого!
<p>7 Госпо́дь моя сила та щит мій, на нього наді́ялось серце моє, — й Він мені допоміг, і вті́шилося моє серце, і співом своїм я прославлю Його́!
<p>8 Господь сила наро́ду Свого́, і за́хист спасі́ння Свого пома́занця!
<p>9 Спаси Свій наро́д, і поблагослови спадщину Свою, і паси їх, і підно́сь їх навіки!

<h4>28</h4>
<p>1 <i>Псалом Давидів</i>. Дайте Господу, Божі сини, дайте Господу славу та силу!
<p>2 Дайте Господу славу Іме́ння Його, у препи́шній святині впадіть перед Господом!
<p>3 Голос Господній над во́дами, Бог слави гримить, Господь над великими во́дами!
<p>4 Голос Господній із силою, голос Господній з вели́чністю.
<p>5 Голос Господній ламає кедри́ни, голос Господній торо́щить кедри́ни лива́нські.
<p>6 Він примусить скака́ти Лива́н як теля́, та Си́ріон, мов молоду антило́пу.
<p>7 Голос Господній викре́шує по́лум'я огняне́,
<p>8 голос Господній пустиню тремтіти примушує, Господь чинить пустелю Каде́ша тремтячою.
<p>9 Голос Господній примушує ла́ні тремтіти, й ліси́ обнажає, а в храмі Його все належне Йому виголо́шує: „Слава!“
<p>10 Господь пробува́в в час пото́пу, і буде Господь пробува́ти повік ві́ку Царем!
<p>11 Господь подасть силу наро́ду Своє́му, Господь поблагосло́вить ми́ром наро́д Свій!

<h4>29</h4>
<p>1 <i>Псалом Давидів. Пісня освя́чення дому.</i>
<p>2 Буду Тебе величати, о Господи, бо Ти <i>з глибини́</i> мене ви́тяг, і не потішив моїх ворогів ради мене!
<p>3 Господи, Боже мій, я кликав до Тебе, — і мене вздорови́в Ти.
<p>4 Господи, вивів Ти душу мою із шео́лу, — Ти мене оживи́в, щоб в могилу не схо́дити мені!
<p>5 Співайте Господе́ві, святії Його, й славте пам'ять святині Його!
<p>6 Бо хвилю <i>триває</i> Він у гніві Своїм, <i>все</i> життя — в Своїй ласці: буває увечорі плач, а радість на ра́нок!
<p>7 А я говорив був у ми́рі своєму: „Я не захита́юсь навіки“!
<p>8 Господи, в ласці Своїй Ти поставив <i>мене</i> на горі́ моїх сил. Як лице Своє Ти захова́в, то збенте́жився я.
<p>9 До Тебе я кличу, о Господи, і блага́ю я Господа:
<p>10 „Яка ко́ристь із кро́ви моєї, коли́ я до гро́бу зійду́? Чи хвалити Тебе буде по́рох? Чи він ви́явить правду Твою?
<p>11 Почуй, Господи, і помилуй мене, Господи, бу́дь мені помічнико́м!“
<p>12 Ти перемінив мені плач мій на радість, жало́бу мою розв'яза́в, і підпереза́в мене радістю,
<p>13 щоб славу співала <i>люди́на</i> Тобі й не замо́вкла! Господи, Боже мій, — повік сла́вити буду Тебе!

<h4>30</h4>
<p>1 <i>Для дириґента хору. Псалом Давидів.</i>
<p>2 На Тебе наді́юсь я, Господи, хай не буду повік засоро́млений, ви́зволь мене в Своїй правді!
<p>3 Нахили Своє ухо до ме́не, скоро мене поряту́й, стань для мене могу́тньою ске́лею, домом тверди́ні, щоб спас Ти мене!
<p>4 Бо ти ске́ля моя та тверди́ня моя, і ради Йме́ння Свого Ти будеш провадити мене́ й керувати мене́!
<p>5 Ти ви́тягнеш з па́стки мене, що на мене тає́мно поста́вили, — бо Ти сила моя!
<p>6 У руку Твою доруча́ю я духа свого́, — <i>і</i> Ти мене ви́зволиш, Господи, Боже правди!
<p>7 Я знена́видив <i>всіх</i>, хто шанує бовва́нів марни́х, я ж наді́юсь на Господа.
<p>8 Я буду радіти та ті́шитися в Твоїй ми́лості, що побачив Ти горе моє, що пригля́нувся Ти до скорбо́ти моєї душі,
<p>9 і мене не віддав в руку ворога, на місці розло́гім поставив Ти ноги мої!
<p>10 Помилуй мене, Господи, бо тісно мені, — від горя <i>вже</i> ви́снажилось моє око, душа моя й нутро моє,
<p>11 бо скінчи́лось життя моє в сму́тку, а роки мої — у квилі́нні, моя сила спіткну́лася через мій гріх, і ви́снажились мої кості!
<p>12 Я в усіх ворогів своїх став посміхо́вищем, надто сусідам своїм, і страхі́ттям — знайо́мим моїм, хто бачить надво́рі мене — утікають від мене!
<p>13 Я забутий у серці, немов той небі́жчик, став я немов та розбита посу́дина.
<p>14 Бо чую багато шепта́ння, страха́ння навко́ло, як змовляються ра́зом на мене, — вони замишляють забрати мою душу,
<p>15 а я покладаю наді́ю на Тебе, о Господи, я кажу́: „Ти мій Бог!“
<p>16 В Твою руку кладу́ свою долю, — Ти <i>ж</i> ви́зволь мене від руки ворогів моїх і моїх переслі́дників!
<p>17 Хай засяє обличчя Твоє на Твого раба, та спаси мене в ласці Своїй,
<p>18 Господи, щоб не бути мені посоро́мленим, що кличу до Тебе! Нехай посоро́млені будуть безбожні, хай замовкнуть <i>та йдуть</i> до шео́лу,
<p>19 нехай заніміють облу́дні уста́, що гидо́ту говорять на праведного із пихо́ю й погордою!
<p>20 Яка величе́зна Твоя доброта́, яку заховав Ти для тих, хто боїться Тебе, <i>яку</i> пригото́вив для тих, хто на Тебе наді́ється перед лю́дськими синами!
<p>21 Ти їх у засло́ні обличчя Свого́ заховаєш від лю́дських тене́т, Ти їх від лихих язиків у наметі сховаєш!
<p>22 Благослове́нний Госпо́дь, що вчинив мені милість чудо́вну Свою в оборо́нному місті!
<p>23 А я говорив у своїм побенте́женні: „Я відрі́заний з-перед оче́й Твоїх!“ Та дійсно Ти вислухав голос блага́ння мого, коли я до Тебе взива́в.
<p>24 Любіть Господа, усі святії Його, — стереже́ Господь вірних, а гордому з лишком відплачує.
<p>25 Будьте сильні, і хай буде міцне́ ваше серце, усі, хто наді́ю поклада́є на Господа!

<h4>31</h4>
<p>1 <i>Давидів. Пісня навча́льна.</i> Блаже́нний, кому подаро́ваний зло́чин, кому гріх закрито,
<p>2 блаженна люди́на, що Госпо́дь їй гріха́ не залічить, що нема в її дусі лука́вства!
<p>3 Коли я мовчав, спорохня́віли кості мої в цілоде́нному зо́йку моєму,
<p>4 бо рука Твоя вдень та вночі надо мною тяжи́ть, і воло́га<f>[48]</f> моя обернулась на літню посу́ху!<f>[49]</f> <i>Се́ла</i>.
<p>5 Я відкрив Тобі гріх свій, і не сховав був провини своєї. Я сказав був: „Признаю́ся в просту́пках своїх перед Господом!“ і провину мого гріха Ти простив. <i>Се́ла</i>.
<p>6 Тому кожен побожний відпові́дного ча́су молитися буде до Тебе, <i>і</i> навіть велика нава́ла води не дося́гне до нього!
<p>7 Ти покро́ва моя, Ти від у́тиску бу́деш мене стерегти́, Ти обго́рнеш мене радістю спасі́ння! <i>Се́ла</i>.
<p>8 „Я зроблю́ тебе мудрим, і буду навчати тебе у доро́зі, якою ти будеш ходи́ти, Я дам тобі раду, Моє око <i>вважає</i> на те́бе!
<p>9 Не будьте, як кінь, як той мул нерозумні, що їх треба прибо́ркати оздо́бою їхньою — вуди́лом і вузде́чкою, як до тебе вони не зближа́ються“.
<p>10 Багато хворі́б — на безбожного, хто ж наді́ю <i>свою</i> покладає на Господа — того милість ото́чує!
<p>11 Веселі́тесь у Го́споді, і тіштеся, праведні, і співайте із радістю, всі щиросе́рді!

<h4>32</h4>
<p>1 Співайте із радістю, праведні в Господі, — <i>бо</i> щи́рим лицю́є хвала́!
<p>2 Хваліть Господа гу́слами, співайте Йому з десятистру́нною а́рфою,
<p>3 заспівайте Йому нову пісню, гарно заграйте Йому з гуком су́рем,
<p>4 бо щире Господнєє слово, і кожен чин Його вірний!
<p>5 Правду та суд Він коха́є, і Господньої милости повна земля!
<p>6 Словом Господнім учи́нене небо, а подихом уст Його все його ві́йсько.<f>[50]</f>
<p>7 Воду мо́рську збирає Він, мов би до мі́ху, безо́дні складає в комо́рах.
<p>8 Буде боятися Господа ці́ла земля, всі ме́шканці все́світу бу́дуть лякатись Його,
<p>9 бо сказав Він — і сталось, наказав — і з'явилось.
<p>10 Госпо́дь ра́ду пога́нів пони́щить, поні́вечить ми́слі наро́дів,
<p>11 <i>а</i> за́дум Господній навіки стоятиме, думки́ Його серця — на вічні віки́!
<p>12 Блаженний той люд, що Богом <i>у нього</i> Госпо́дь, <i>блаженний</i> наро́д, що Він вибрав <i>його</i> на спа́док Собі!
<p>13 Господь споглядає з небе́с, <i>і</i> бачить усіх синів лю́дських,
<p>14 приглядається з місця оселі Своєї до всіх, хто замешкує землю:
<p>15 Хто створив серце кожного з них, наглядає всі їхні діла́!
<p>16 Немає царя, що його многість ві́йська спасає, не врятується ве́летень вели́кістю сили,
<p>17 для спасі́ння той кінь ненадійний, і великістю сили своєї він не збереже, —
<p>18 ось око Господнє на тих, хто боїться Його, хто наді́ю на милість Його поклада́є,
<p>19 щоб рятувати життя їхнє від смерти, і щоб за час голоду їх оживляти!
<p>20 Душа наша наді́ю склада́є на Господа, — Він наша поміч і щит наш,
<p>21 бо Ним радується наше серце, бо на Ймення святеє Його ми надію кладемо́!
<p>22 Нехай Твоя милість, о Господи, буде на нас, коли поклада́ємо наді́ю на Тебе!

<h4>33</h4>
<p>1 <i>Давидів, коли він удавав був причи́нного перед Авімелехом, що вигнав його, і той пішов</i>.<f>[51]</f>
<p>2 Я благословля́тиму Господа кожного ча́су, хвала́ Йому за́всіди в у́стах моїх!
<p>3 Душа моя буде хвалитися Господом, — хай <i>це</i> почують слухня́ні, і нехай звеселяться!
<p>4 Зо мною звели́чуйте Господа, і підносьте Ім'я́ Його ра́зом!
<p>5 Шукав я був Господа, — і Він озвався до мене, і від усіх небезпе́к мене ви́зволив.
<p>6 Приглядайтесь до Нього — й зася́єте, і не посоро́мляться ваші обличчя!
<p>7 Цей убогий взивав, — і Господь <i>його</i> ви́слухав, і від усіх його бід його ви́зволив.
<p>8 Ангол Господній табо́ром стає кругом тих, хто боїться його́, — і визво́лює їх.
<p>9 Скушту́йте й побачте, який добрий Госпо́дь, блаженна люди́на, що надію на Нього кладе́!
<p>10 Бійтеся Господа, <i>всі</i> святії Його, бо ті, що бояться Його, недостатку не мають!
<p>11 Левчуки́ бідні й голодні, а ті, хто пошукує Господа, недостатку не чують в усьому добрі́.
<p>12 Ходіть, діти, послухайте мене, — стра́ху Господнього я вас навчу!
<p>13 Хто та людина, що хоче життя, що любить дні <i>довгі</i>, щоб бачити добро́?
<p>14 Свого язика́ бережи від лихого, а уста свої — від гово́рення пі́дступу.
<p>15 Відступися від злого і добре чини, миру шукай і женися за ним!
<p>16 Очі Господні на праведних, уші ж Його — на їхній зойк,
<p>17 Господнє лице — на злочинців, щоб ви́нищити їхню пам'ять з землі.
<p>18 Коли <i>пра́ведні</i> кли́чуть, то <i>їх</i> чує Господь, і з усіх утисків їхніх визво́лює їх.
<p>19 Господь зламаносе́рдим близьки́й, і впоко́рених духом спасає.
<p>20 Багато лихого для праведного, та його визволя́є Господь з них усіх:
<p>21 Він пильнує всі кості його, — із них жо́дна не зламається!
<p>22 Зло безбожному смерть заподіє, і винними будуть <i>усі</i>, хто нена́видить праведного.
<p>23 Господь ви́зволить душу рабів Своїх, і винні не будуть усі, хто вдається до Нього!

<h4>34</h4>
<p>1 <i>Давидів</i>. Судися, о Господи, з тими, хто су́диться зо мною воюй з тими, хто зо мною воює,
<p>2 візьми мало́го й великого щита́, — і встань мені на допомогу!
<p>3 Дістань списа, і <i>дорогу</i> замкни моїм напасника́м, скажи до моєї душі: „Я — спасі́ння твоє“!
<p>4 Нехай засоро́мляться й будуть пога́ньблені ті, хто чатує на душу<f>[52]</f> мою; хай відступлять назад і нехай посоро́мляться ті, хто лихо мені замишляє.
<p>5 Бодай вони стали, немов та поло́ва на вітрі, і Ангол Господній нехай їх жене;
<p>6 нехай буде доро́га їхня те́мна й сковзька́, і Ангол Господній нехай їх жене, —
<p>7 бо вони безпричинно тене́та свої розставляють на мене, яму копають безвинно на душу мою!
<p>8 Нехай на́гла загибіль, якої не знає, на нього спаде, і сітка його, яку він наставив, хай зловить його у на́гле нещастя, — бодай він до нього упав!
<p>9 А душа моя в Господі буде радіти, звеселиться Його допомогою!
<p>10 Скажуть усі мої кості:<f>[53]</f> „Господи, хто подібний до Тебе?“ Ти рятуєш убогого від сильнішого над нього, покірного та бідаря́ — від його дерія́.
<p>11 Свідки встають неправдиві, чого я не знав — питають мене,
<p>12 віддають мені злом за добро, осиро́чують душу мою!
<p>13 А я, як вони хворували були́, зодягався в вере́ту, душу свою мучив по́стом, молитва ж моя поверталась на лоно моє.
<p>14 Як при́ятель, бу́цім то брат він для мене, — <i>так</i> я ходив, ніби був я в жало́бі по матері, був я засму́чений, схи́лений.
<p>15 А вони, як упав я, радіють та схо́дяться, напасники́ проти мене збираються, я ж не знаю <i>про те</i>; кричать, і не вмовка́ють,
<p>16 з дармоїдами та пересмі́шниками скрего́чуть на мене своїми зубами.
<p>17 Господи, — чи довго Ти бу́деш дивитись <i>на це</i>? Відверни́ мою душу від їхніх зубі́в, від <i>отих</i> левчуків одина́чку мою!
<p>18 Я буду Тебе прославляти на збо́рах великих, буду Тебе вихваляти в числе́ннім наро́ді!
<p>19 Нехай з мене не ті́шаться ті, хто ворогує на мене безви́нно, нехай ті не морга́ють очима, хто мене без причини нена́видить,
<p>20 бо говорять вони не про мир, але на спокі́йних у кра́ї облу́дні слова́ вимишляють,
<p>21 свої уста на мене вони розкрива́ють, говорять: „Ага, ага! Наші очі <i>це</i> бачили!“
<p>22 Ти бачив <i>це</i>, Господи, — не помовчи́ ж, Господи, — не віддаляйся від мене!
<p>23 Устань, і збудися на суд мій, Боже мій і Господи мій, на супере́чку мою,
<p>24 розсуди Ти мене по Своїй справедливості, Господи, Боже мій, і нехай через мене не тішаться,
<p>25 нехай не говорять у серці своїм: „Ага, — його маємо ми“, хай не кажуть вони: „Ми його проковтну́ли“.
<p>26 Нехай посоромляться та застидаються ра́зом, хто з мого нещастя радіє, бодай вбрались у сором та в га́ньбу, хто <i>рота свого</i> розкриває на мене!
<p>27 Хай співають та звеселяються ті, хто бажає мені правоти́, і нехай кажуть за́вжди: „Хай буде великий Господь, що миру бажає Своєму рабові!“
<p>28 А язик мій звіщатиме правду Твою, славу Твою кожен день!

<h4>35</h4>
<p>1 <i>Для дириґента хору. Раба Господнього Давида.</i>
<p>2 Грішне слово безбожного в серці моїм: „Нема страху́ Божого перед очима його“,
<p>3 бо в очах своїх він до себе підлещується, щоб бу́цім то гріх свій знайти, щоб знена́видіти.
<p>4 Слова́ його уст — то марно́та й обма́на, перестав він бути мудрим, щоб чинити добро́.
<p>5 Беззако́нство заду́мує він на посте́лі своїй, стає на дорозі недобрій, не цурається злого.
<p>6 Господи, — аж до небе́с милосердя Твоє, аж до хмар Твоя вірність,
<p>7 Твоя справедливість — немов гори Божі,<f>[54]</f> Твої суди — безо́дня велика, люди́ну й худо́бу спасаєш Ти, Господи!
<p>8 Яка дорога́ Твоя милість, о Боже, і ховаються лю́дські сини в тіні́ Твоїх крил:
<p>9 вони з ситости дому Твого напо́юються, і Ти їх напува́єш з потока Своїх солодо́щів,
<p>10 бо в Тебе джере́ло життя, в Твоїм світлі побачимо світло!
<p>11 Продовж Свою милість на тих, хто знає Тебе, а правду Свою — на <i>людей</i> щиросердих!
<p>12 Нога пи́шних нехай не наступить на мене, і безбожна рука нехай не викидає мене!
<p>13 Попа́дали там беззако́нники, пова́лено їх — і встати не змо́жуть.

<h4>36</h4>
<p>1 <i>Давидів</i>. Не розпалюйся гнівом <i>свої́м</i> на злочинців, не май за́здрости до беззаконних,
<p>2 бо вони, як трава, будуть скоро поко́шені, і мов та зелена били́на — пов'я́нуть!
<p>3 Надійся на Господа й добре чини, землю заме́шкуй та правди дотримуй!
<p>4 Хай Господь буде розкіш твоя, — і Він спо́внить тобі твого серця бажа́ння!
<p>5 На Господа здай доро́гу<f>[55]</f> свою, і на Нього надію клади, і Він зробить,
<p>6 і Він ви́провадить, немов світло, твою справедливість, а правду твою — немов пі́вдень.
<p>7 Жди Господа мо́вчки й на Нього наді́йся, не розпалюйся гнівом на того, хто щасливою чинить дорогу свою, на люди́ну, що виконує за́думи <i>злі</i>.
<p>8 Повстри́майсь від гніву й покинь пересе́рдя, не розпа́люйся лютістю, щоб чини́ти лиш зло,
<p>9 бо ви́тяті будуть злочинці, а ті, хто вповає на Господа — землю вспадку́ють!
<p>10 А ще тро́хи — й не буде безбожного, і будеш дивитись на місце його — і не буде його,
<p>11 а покірні вспадку́ють землю, — і зарозкошу́ють ми́ром великим!
<p>12 Лихе замишляє безбожний на праведного, і скрего́че на нього своїми зубами,
<p>13 та Господь посміється із нього, — бачить бо Він, що набли́жується його день!
<p>14 Безбожні меча добува́ють та лука свого натягають, щоб звали́ти нужде́нного й бідного, щоб порізати <i>людей</i> простої дороги,<f>[56]</f> —
<p>15 <i>та</i> вві́йде їхній меч до їхнього <i>власного</i> серця, і пола́мані будуть їхні лу́ки!
<p>16 Краще мале справедливого, ніж велике багатство безбожних, <i>і то</i> багатьох,
<p>17 бо зла́мані будуть раме́на безбожних, а справедливих Господь підпира́є!
<p>18 Знає Господь дні неви́нних, а їхня спадщина пробуде навіки,
<p>19 за лихолі́ття не будуть вони посоро́млені, і за днів голоду ситими бу́дуть.
<p>20 Бо загинуть безбожні, і Господні вороги, як овечий той лій, зани́кнуть, у димі заникнуть вони!
<p>21 Позичає безбожний — і не віддає, а праведний милість висві́дчує та роздає,
<p>22 бо благословенні від Нього вспадку́ють землю, а прокля́ті від Нього — пони́щені будуть!
<p>23 Від Господа кроки люди́ни <i>побожної</i> ставляться міцно, і Він любить дорогу її;
<p>24 коли ж упаде́, то не буде поки́нена, бо руку її підпирає Госпо́дь.
<p>25 Я був молодий і поста́рівся, та не бачив я праведного, щоб опу́щений був, ні нащадків його, щоб хліба просили.
<p>26 Кожен день виявляє він милість та позичає, і над пото́мством його благословення.
<p>27 Ухиляйся від злого та добре чини, та й навіки живи!
<p>28 Бо любить Господь справедливість, і Він богобі́йних Своїх не покине, — вони будуть навіки бере́жені, а насіння безбожних загине!
<p>29 Успадку́ють праведні землю, і повік будуть жити на ній.
<p>30 Уста праведного кажуть мудрість, язик же його промовляє про право,
<p>31 Закон Бога його — в його серці, кроки його не спіткну́ться.
<p>32 <i>А</i> безбожний чату́є на праведного, і пильнує забити його́,
<p>33 <i>та</i> Господь не зоставить його в руках того, і несправедливим не вчи́нить його, коли буде судити його.
<p>34 Надійся на Господа, та держися дороги Його, — і піднесе Він тебе, щоб успадкува́ти землю, ти бачитимеш, як пони́жені будуть безбожні.
<p>35 Я бачив безбожного, що збуджував по́страх, що розкорени́вся, немов саморосле зелене те дерево,
<p>36 та він промину́в, — й ось немає його, і шукав я його, — й не знайшов!
<p>37 Бережи непови́нного та дивися на праведного, бо люди́ні споко́ю <i>належить</i> майбу́тність,
<p>38 переступники ж ра́зом понищені будуть, — майбутність безбожних загине!
<p>39 А спасі́ння праведних — від Господа, Він їхня тверди́ня за ча́с лихолі́ття,
<p>40 і Господь їм поможе та їх порятує, ви́зволить їх від безбожних і їх збереже, — бо вдавались до Нього вони!

<h4>37</h4>
<p>1 <i>Псалом Давидів. На па́м'ятку.</i>
<p>2 Господи, не карай мене в гніві Своїм, і не завдава́й мені кари в Своїм пересе́рді,
<p>3 бо проши́ли мене Твої стріли, і рука Твоя тяжко спусти́лась на мене,
<p>4 Від гніву Твого нема ці́лого місця на тілі моїм, немає споко́ю в костя́х моїх через мій гріх,
<p>5 бо провини мої переросли́ мою го́лову, як великий тяга́р, вони тяжчі над сили мої,
<p>6 смердять та гниють мої рани з глупо́ти моєї.
<p>7 Ско́рчений я, <i>і</i> над міру похи́лений, цілий день я тиняюсь сумни́й,
<p>8 бо нутро́ моє повне запа́лення, і в тілі моїм нема ці́лого місця.
<p>9 Обезси́лений я й перемучений тяжко, рида́ю від сто́гону серця свого.
<p>10 Господи, всі бажа́ння мої — перед Тобою, зідха́ння ж моє не сховалось від Тебе.
<p>11 Сильно тріпо́четься серце моє, опустила мене моя сила, навіть ясність оче́й моїх — і вона не зо мною.
<p>12 Дру́зі мої й мої при́ятелі поставали здаля́ від моєї біди, а ближні мої поставали опо́даль.
<p>13 Тене́та розставили ті, хто чатує на душу мою, а ті, хто бажає нещастя мені, говорять прокля́ття, і ввесь день вимишляють зрадли́ве!
<p>14 А я, мов глухий, <i>вже</i> не чую, і мов той німий, який уст своїх не відкриває.
<p>15 І я став, мов люди́на, що <i>нічо́го</i> не чує і в у́стах своїх оправда́ння не має,
<p>16 бо на Тебе наді́юся я, Господи, Ти відповіси́, Господи, Боже мій!
<p>17 Бо сказав я: „Нехай не поті́шаться з мене, нехай не несуться вони понад мене, коли послизне́ться нога моя!“
<p>18 Бо я до упадку готовий, і передо мною постійно недуга моя,
<p>19 бо провину свою визнаю́, журюся гріхом своїм я!
<p>20 А мої вороги проживають, міцні́ють, і без причини помно́жилися мої не́други.
<p>21 Ті ж, хто відплачує злом за добро, обчо́рнюють мене, бо женусь за добром.
<p>22 Не покинь мене, Господи, Боже мій, не віддаляйся від мене,
<p>23 поспіши мені на допомогу, Господи, — <i>Ти</i> спасі́ння моє!

<h4>38</h4>
<p>1 <i>Для дириґента хору. Єдуту́на. Псалом Давидів.</i>
<p>2 Я сказав: „Пильнувати я буду доро́ги свої, щоб своїм язико́м не грішити, накладу я вузде́чку на уста свої, поки передо мною безбожний.
<p>3 Занімів я в мовча́нні, замовк про добро, а мій біль був подра́жнений.
<p>4 Розпалилося серце моє у моє́му нутрі, палає огонь від мого розду́мування. Я став говорити своїм язико́м:
<p>5 „Повідоми́ мене, Господи, про кінець мій та про днів моїх міру, яка то вона, — нехай знаю, коли я помру́!“
<p>6 Ось відмі́ряв долонею Ти мої дні, а мій вік — як ніщо́ проти Тебе, і тільки марно́та сама — кожна люди́на жива! <i>Се́ла</i>.
<p>7 У темно́ті лиш ходить люди́на, клопо́четься тільки про ма́рне: грома́дить вона, — та не знає, хто зво́зити буде <i>оте</i>!
<p>8 А тепер на що́ маю наді́ятись, Господи? Надія моя — на Тебе вона!
<p>9 Від усіх моїх про́гріхів ви́зволи мене, не чини мене по́сміхом для нерозумного!
<p>10 Занімі́в я <i>та</i> уст своїх не відкриваю, бо Ти <i>те</i> вчинив, —
<p>11 забери Ти від мене Свій до́торк, від порази Твоєї руки я кінчаюсь.
<p>12 Ти караєш люди́ну докорами за беззако́ння, Ти знищив, як міль, прива́бність її, — кожна люди́на — направду марно́та! <i>Се́ла</i>.
<p>13 Вислухай, Господи, молитву мою, і почуй блага́ння моє, не будь мовчазни́й до моєї сльози́, бо прихо́дько я в Тебе, мандрівни́к, як батьки́ мої всі!
<p>14 Відверни <i>гнів</i> від мене — і я підкріплю́ся, перше ніж відійду́, — і не буде мене!

<h4>39</h4>
<p>1 <i>Для дириґента хору. Псалом Давидів.</i>
<p>2 Непохитно наді́юсь на Господа, і Він прихилився до мене, і блага́ння моє Він почув.
<p>3 Витяг мене Він із згу́бної ями, із багна́ болоти́стого, і поставив на скелі ноги мої, і зміцнив мої сто́пи,
<p>4 і дав пісню нову́ в мої уста, для нашого Бога хвалу́, — нехай бачать багато-хто й по́страх хай мають, і хай вони мають надію на Господа!
<p>5 Блаженна люди́на, що Бога вчинила своєю тверди́нею, і не зверта́лась до пи́шних та тих, що вони до неправди схиляються!
<p>6 Багато вчинив Ти, о Господи, Боже мій, Твої чу́да й думки Твої — <i>тільки</i> про нас, нема Тобі рівного! Я хотів би <i>все це</i> показати й <i>про це</i> розказати, та воно численні́ше, щоб можна <i>його</i> розпові́сти.
<p>7 Жертви й прино́шення Ти не схотів, Ти розкрив мені уші, цілопа́лення й жертви покутної Ти не жадав.
<p>8 Тоді я сказав: „Ось я прийшов із зво́єм книжки, про мене написаної“.
<p>9 Твою волю чини́ти, мій Боже, я хо́чу, і Зако́н Твій — у мене в се́рці.
<p>10 Я проповідував правду в великому зборі, — ото, своїх уст не ув'я́знюю я, Господи, знаєш Ти, —
<p>11 справедливість Твою не ховав я в сере́дині серця свого, про вірність Твою та спасі́ння Твоє я звіщав, не таїв я про милість Твою та про правду Твою на великім зібра́нні.
<p>12 <i>Тому</i>, Господи, не ув'язни́ милосердя Свого від мене, а милість та правда Твоя нехай за́вжди мене стережу́ть,
<p>13 бо нещастя без ліку мене оточи́ли, беззако́ння мої досягли́ <i>вже</i> мене, так що й бачити не мо́жу, — вони численнішими стали за воло́сся на моїй голові, і серце моє опустило мене.
<p>14 Зволь спасти мене, Господи, Господи, поспіши ж бо на поміч мені, —
<p>15 нехай посоро́млені будуть, і хай зга́ньблені будуть усі, хто шукає моєї душі, щоб схопи́ти її! Нехай подадуться назад, і нехай посоро́млені бу́дуть, хто бажає для мене лихого!
<p>16 Бодай скам'яні́ли від со́рому ті, хто говорить до мене: „Ага! Ага!“
<p>17 Нехай ті́шаться та веселя́ться Тобою всі ті, хто шукає Тебе та хто любить спасі́ння Твоє, нехай за́вжди говорять: „Хай буде великий Госпо́дь!“
<p>18 А я вбогий та бідний, — за мене подбає Господь: моя поміч і мій оборо́нець — то Ти, Боже мій, — не спізня́йся!

<h4>40</h4>
<p>1 <i>Для дириґента хору. Псалом Давидів.</i>
<p>2 Блаже́нний, хто дбає про вбогого, — в день нещастя Господь порятує його!
<p>3 Господь берегти́ме його та його оживля́тиме, буде блаженний такий на землі, і Він не видасть його на пота́лу його ворогам!
<p>4 На ложі неду́ги подасть йому сили Госпо́дь, — усе ложе йому перемінить в неду́зі його.
<p>5 Я промовив був: „Господи, май же Ти ми́лість до мене, ви́лікуй душу мою, бо я перед Тобою згрішив!
<p>6 Вороги мої кажуть на мене лихе́: „Коли вмре та загине іме́ння його?“
<p>7 А коли <i>хто</i> прихо́дить відві́дати, — мовить марне́: його серце збирає для себе лихе, <i>і як</i> вийде надві́р, то говорить <i>про те</i>.
<p>8 Всі мої вороги між собою шепо́чуться ра́зом на мене, на ме́не лихе́ замишля́ють:
<p>9 „Негі́дна річ тисне його, а що́ він поклався — то більше не встане!“
<p>10 Навіть при́ятель мій, на якого наді́явся я, що мій хліб споживав, — підняв проти мене п'яту́!
<p>11 Але, Господи, помилуй мене, і мене підійми́, — і я їм відплачу́, —
<p>12 із то́го довідаюся, що Ти любиш мене, коли надо мною сурми́ти не буде мій ворог.
<p>13 А я — через неви́нність мою Ти підси́лиш мене, і перед обличчям Своїм ти поста́виш навіки мене́!
<p>14 Благословенний Господь, Бог Ізраїлів, від віку й до віку! Амі́нь і амі́нь!<f>[57]</f>

<h4>41</h4>
<p>1 <i>Для дириґента хору. Псало́м навча́льний, синів Коре́євих.</i>
<p>2 Як ли́не той о́лень до водних потоків, так лине до Тебе, о Боже, душа моя,
<p>3 душа моя спра́гнена Бога, Бога Живого! Коли я прийду́ й появлю́сь перед Божим лицем?
<p>4 Сльоза́ моя стала для мене пожи́вою вдень та вночі, коли кажуть мені цілий день: „Де твій Бог?“
<p>5 Як про це пригадаю, то душу свою виливаю, як я в многолю́дді ходив, і водив їх до Божого дому, із голосом співу й подяки святко́вого на́товпу.
<p>6 Чого, душе моя, ти сумуєш, і <i>чого́</i> ти в мені непоко́їшся? Май надію на Бога, бо я Йому бу́ду ще дя́кувати за спасі́ння Його!
<p>7 Мій Боже, душа моя ту́жить в мені, бо я пам'ята́ю про Тебе з країни Йорда́ну й Гермо́ну, із гори із Міц'а́р.
<p>8 Приклика́є безо́дня безо́дню на гу́ркіт Твоїх водоспа́дів, усі вали́ Твої й хвилі Твої перейшли́ надо мною.
<p>9 Удень виявляє Господь Свою милість, уночі ж Його пісня зо мною, молитва до Бога мого життя!
<p>10 Повім я до Бога: „Ти Скеле моя, чому́ Ти про мене забув? Чого я блукаю сумни́й через у́тиск ворожий?
<p>11 <i>Ніби</i> кості ламають мені, коли вороги мої лають мене, коли кажуть мені цілий день: „Де твій Бог?“
<p>12 Чого, душе моя, ти суму́єш, і <i>чого́</i> ти в мені непоко́їшся? Май надію на Бога, бо я Йому бу́ду ще дя́кувати за спасі́ння Його, мого Бога!

<h4>42</h4>
<p>1 Розсуди́ мене, Боже, й справу́йся за справу мою із людьми́ небогобі́йними, визволь мене від люди́ни обмани та кривди!
<p>2 Бож Бог Ти моєї тверди́ні, чого́ ж Ти покинув мене? Чого́ я блукаю сумни́й через у́тиск ворожий?
<p>3 Пошли Своє світло та правду Свою, — вони мене бу́дуть прова́дити, вони запрова́дять мене до Твоєї святої гори та до місць пробува́ння Твого.
<p>4 І нехай я дістанусь до Божого же́ртівника, до Бога розради й потіхи моєї, — і буду на а́рфі хвали́ти Тебе, Боже, Боже Ти мій!
<p>5 Чого, душе́ моя, ти сумуєш, і <i>чого́</i> ти в мені непоко́їшся? Май наді́ю на Бога, бо я Йому буду ще дя́кувати за спасіння Його, мого Бога!

<h4>43</h4>
<p>1 <i>Для дириґента хору. Синів Коре́євих. Псало́м навча́льний.</i>
<p>2 Боже, своїми ушима ми чули, наші батьки́ нам оповіда́ли: <i>велике</i> Ти ді́ло вчинив за їхніх днів, за днів старода́вніх:
<p>3 Ти вигнав пога́нів Своєю рукою, а їх осади́в, понищив народи, а їх Ти поши́рив!
<p>4 Не мече́м бо своїм вони землю посі́ли, і їхнє раме́но їм не помогло́, — а прави́ця Твоя та раме́но Твоє, та Світло обличчя Твого́, бо Ти їх уподо́бав!
<p>5 Ти Сам — Цар мій, о Боже, звели ж про спасі́ння для Якова:
<p>6 Тобою поб'ємо своїх ворогів, Ім'я́м Твоїм будемо топта́ти повсталих на нас,
<p>7 бо я буду наді́ятися не на лу́ка свого́, і мій меч не поможе мені,
<p>8 але Ти нас спасеш від противників наших, і наших нена́висників засоро́миш!
<p>9 Ми хва́лимось Богом щодня́, і пові́ки Ім'я́ Твоє сла́вимо, <i>Се́ла</i>, —
<p>10 та однак Ти покинув і нас засоро́мив, і <i>вже</i> не вихо́диш із нашими ві́йськами:
<p>11 Ти вчинив, що від ворога ми оберну́лись назад,<f>[58]</f> а наші нена́висники грабува́ли собі <i>наш маєток</i>.
<p>12 Ти віддав нас на по́їд, немов тих ове́чок, і нас розпоро́шив посеред наро́дів,
<p>13 Ти за бе́зцін продав Свій наро́д, і ціни́ йому не побільши́в!
<p>14 Ти нас нашим сусідам віддав на знева́гу, на нару́гу та по́сміх для наших око́лиць,
<p>15 Ти нас учинив за прислі́в'я пога́нам, і головою хита́ють наро́ди на нас.
<p>16 Передо мною щоденно безче́стя моє, і сором вкриває обличчя моє, —
<p>17 через голос того, хто лає <i>мене</i> й проклинає, через ворога й ме́сника.
<p>18 Прийшло було все це на нас, та ми не забу́ли про Тебе, й заповіту Твого не пору́шили,
<p>19 не вступи́лось назад наше серце, і не відхили́вся наш крок від Твоєї доро́ги!
<p>20 Хоч у місце шака́лів Ти ви́пхнув був нас, і прикрив був нас сме́ртною тінню, —
<p>21 чи <i>й тоді</i> ми забули Ім'я́ Бога нашого, і руки свої простягну́ли до Бога чужого?
<p>22 Таж про те Бог дові́дається, бо Він знає тає́мності серця, —
<p>23 що нас побива́ють за Тебе щоденно, пораховано нас, як овечок жерто́вних.
<p>24 Прокинься ж, — для чо́го Ти, Господи, спиш? Пробуди́ся, — не кидай наза́вжди!
<p>25 Для чо́го обличчя Своє Ти ховаєш, забуваєш про нашу недолю та нашу тісно́ту?
<p>26 Бо душа наша зни́жилася аж до по́роху, <i>а</i> живіт наш приліг до землі.
<p>27 Устань же, о По́моче наша, і ви́купи нас через милість Свою!

<h4>44</h4>
<p>1 <i>Для дириґента хору. На „Лілеї“. Синів Коре́євих. Псалом навча́льний. Пісня любови.</i>
<p>2 Моє серце брини́ть добрим словом, проказую я: Для Царя мої тво́ри, мій язик — мов перо скоропи́сця!
<p>3 Ти кращий від лю́дських синів, в Твоїх устах розлита краса́ та добро́, тому благослови́в Бог навіки Тебе.
<p>4 Прив'яжи до стегна́ Свого, Сильний, Свого меча, красу́ Свою́ та вели́чність Свою́,
<p>5 і в вели́чності Своїй сідай, та й ве́рхи помчися за справи правди, і ла́гідности та справедливости, — і на́вчить Тебе страшних чинів прави́ця Твоя́!
<p>6 Твої стрі́ли наго́стрені, — <i>а від них</i> під Тобою наро́ди попа́дають, — у серце Царськи́х ворогів.
<p>7 Престол Твій, о Боже, на вічні віки́, берло правди — берло Царства Твого́.
<p>8 Ти полюбив справедливість, а беззако́ння знена́видів, тому́ намасти́в Тебе Бог, Твій Бог, оливою радости понад друзів Твоїх.
<p>9 Ми́ро, ало́е й кассі́я — всі ша́ти Твої, <i>а</i> з палат із слоно́вої кости — струни Тебе звесели́ли.
<p>10 Серед ска́рбів Твоїх — царські до́чки, по правиці Твоїй стала цариця в офі́рському щирому золоті.
<p>11 Слухай, до́чко, й побач, і нахили своє ухо, — і забудь свій наро́д і дім батька свого́!
<p>12 А Цар буде жадати твоєї краси́, бо Він — твій Госпо́дь, а ти до землі Йому кланяйся.
<p>13 А Ти́рська дочка́ <i>прийде</i> з да́ром, будуть благати тебе найбагатші з наро́ду.
<p>14 Вся оздо́ба царсько́ї дочки́ — усере́дині, шата ж її погапто́вана золотом.
<p>15 У ша́ти гапто́вані <i>вбрану</i> прова́дять її до Царя, за нею дівча́та, подру́ги її, до Тебе прова́джені.
<p>16 Провадять їх з ра́дощами та поті́хою, — у палату царську́ вони ві́йдуть.
<p>17 Замість батькі́в Твоїх бу́дуть сини́ Твої, — їх по ці́лій землі Ти поставиш воло́дарями.
<p>18 Я буду Ім'я́ Твоє зга́дувати по всіх поколіннях, тому́ то наро́ди по вічні віки Тебе сла́вити будуть!

<h4>45</h4>
<p>1 <i>Для дириґента хору. Синів Коре́євих. На спів „Аламот“. Пісня.</i>
<p>2 Бог для нас — охоро́на та сила, допомо́га в недолях, що часто трапляються,
<p>3 тому́ не лякаємось ми, як трясе́ться земля, і коли го́ри зсува́ються в серце<f>[59]</f> морі́в!
<p>4 Шумлять і киплять Його во́ди, через ве́лич Його тремтя́ть го́ри. <i>Се́ла</i>.
<p>5 Річка, — відно́ги її веселя́ть місто Боже, найсвятіше із місць пробува́ння Всеви́шнього.
<p>6 Бог серед нього, — нехай не хитається, Бог поможе йому́, коли ра́нок настане.
<p>7 Шуміли наро́ди, хиталися ца́рства, <i>а</i> Він голос подав Свій — і земля розпливла́ся.
<p>8 З нами Господь Савао́т,<f>[60]</f> наша тверди́ня — Бог Яковів. <i>Се́ла</i>.
<p>9 Ідіть, оглядайте Господні діла, — які руйнува́ння вчинив на землі!
<p>10 Аж до кра́ю землі припиняє Він ві́йни, ламає Він лука й торо́щить списа, палить огнем колесни́ці!
<p>11 „Вгамуйтесь та знайте, що Бог Я, піднесу́сь між наро́дами, піднесу́сь на землі!“
<p>12 З нами Господь Савао́т,<f>[60]</f> наша тверди́ня — Бог Яковів! <i>Се́ла</i>.

<h4>46</h4>
<p>1 <i>Для дириґента хору. Синів Коре́євих, Псалом.</i>
<p>2 Всі наро́ди, — плещі́ть у долоні, покли́куйте Богові голосом ра́дости,
<p>3 грізни́й бо Всевишній Госпо́дь, Цар великий всієї землі!
<p>4 Він наро́ди під нас підбиває, а поган — нам під но́ги,
<p>5 Він нашу спа́дщину для нас вибирає, вели́чність для Якова, що його полюбив. <i>Се́ла</i>.
<p>6 Бог виступає при радісних о́криках, Господь — при голосі ро́га.
<p>7 Співайте Богові <i>нашому</i>, співайте, співайте Царе́ві нашому, співайте,
<p>8 бо Бог — Цар усієї землі, співайте навча́льний псало́м!
<p>9 Бог зацарюва́в над наро́дами, Бог сів на святому Своєму престо́лі!
<p>10 Зібрались влади́ки народів, народ Бога Авраамового, як Божі щити́ <i>на</i> землі, — <i>між ними</i> Він сильно звели́чений!

<h4>47</h4>
<p>1 <i>Пісня. Псалом синів Коре́євих.</i>
<p>2 Великий Госпо́дь і просла́влений ве́льми в місті нашого Бога, на святій Своїй горі!
<p>3 Препи́шна країна, розра́да всієї землі, — <i>то</i> Сіонська гора, на півні́чних око́лицях, місто Царя можновла́дного!
<p>4 Бог у хра́мах Своїх, за твердиню Він зна́ний.
<p>5 Бо царі ось зібрались, ішли вони ра́зом,
<p>6 <i>але</i>, як побачили, то здивува́лись, полякалися <i>та й</i> розпоро́шились.
<p>7 Обгорнув їх там страх, немов біль породі́ллю;
<p>8 Ти східнім вітром розбив кораблі ті Тарші́ські.
<p>9 Як ми чули, так бачили в місті Господа Савао́та, у місті нашого Бога, — Бог міцно поставить навіки його́! <i>Се́ла</i>.
<p>10 Розмишля́ли ми, Боже, про ми́лість Твою серед храму Твого́.
<p>11 Як Ім'я́ Твоє, Боже, так слава Твоя — <i>аж</i> по кі́нці землі, справедли́вости повна прави́ця Твоя!
<p>12 Нехай весели́ться Сіонська гора, Юдині до́чки хай тішаться через Твої правосу́ддя.
<p>13 Оточі́те Сіо́н й обступі́те його́, полічіть його ба́шти,
<p>14 зверні́те увагу на ва́ла його, високість палати його пообмірюйте, щоб розповісти́ поколі́нню насту́пному,
<p>15 бо Цей Бог — то наш Бог на вічні віки́, Він буде прова́дити нас аж до смерти!

<h4>48</h4>
<p>1 <i>Для дириґента хору. Синів Коре́євих. Псалом.</i>
<p>2 Слухайте це, всі наро́ди, візьміть до ушей, усі ме́шканці все́світу,
<p>3 і лю́дські сини й сини му́жів, ра́зом багатий та вбогий,
<p>4 — мої уста казатимуть мудрість, думка ж се́рця мого — розумність,
<p>5 нахилю́ своє ухо до при́казки, розв'яжу́ свою за́гадку лі́рою!
<p>6 Чому маю боятись у день лихолі́ття, <i>як</i> стане круг мене неправда моїх ошука́нців,
<p>7 які на бага́тство своє покладають надію, і своїми доста́тками хва́ляться?
<p>8 <i>Але</i> жодна люди́на не ви́купить брата, не дасть його ви́купу Богові, —
<p>9 бо ви́куп їхніх душ дорогий, і <i>не</i> перестане навіки, —
<p>10 щоб міг він ще жити навіки й не бачити гро́бу!
<p>11 Та <i>люди</i> побачать, що мудрі вмирають так само, як гинуть невіглас та не́ук, і лиша́ють для інших багатство своє.
<p>12 Вони ду́мають, ніби доми́ їхні навіки, місця́ їхнього заме́шкання — з роду до роду, імена́ми своїми звуть землі,
<p>13 та не зостається в пошані люди́на, — подібна худобі, що гине!
<p>14 Така їхня дорога — глупо́та для них, та за ними йдуть ті, хто кохає їхню думку. <i>Се́ла</i>.
<p>15 Вони зі́йдуть в шеол, — і смерть їх пасе, немов вівці, а праведники запанують над ними від ра́ння; подоба їхня знищиться, шео́л буде мешканням для них.
<p>16 Та визволить Бог мою душу із влади шео́лу, бо Він мене ві́зьме! <i>Се́ла</i>.
<p>17 Не лякайся, коли багатіє люди́на, коли збі́льшується слава дому її,—
<p>18 бо, вмираючи, не забере вона всьо́го, її слава не пі́де за нею!
<p>19 Хоч вона свою душу за життя свого хва́лить, і славлять тебе, як для себе ти чиниш добро, —
<p>20 вона при́йде до роду батьків своїх,<f>[61]</f> <i>що</i> світла вони не побачать навіки!
<p>21 Люди́на в пошані, але нерозумна, — подібна худобі, що гине!

<h4>49</h4>
<p>1 <i>Псалом Асафів</i>. Прорік Бог над богами — Госпо́дь, і землю покликав від схід сонця <i>і</i> аж до захо́ду його.
<p>2 Із Сіону, корони краси́, Бог явився в промі́нні!
<p>3 Прихо́дить наш Бог, — і не буде мовчати: палю́чий огонь перед Ним, а круг Нього все бу́риться сильно!
<p>4 Він покличе згори́ небеса́, і землю — наро́д Свій судити:
<p>5 „Позбирайте для Мене побожних Моїх, що над жертвою склали заповіта зо Мною“.
<p>6 І небеса́ звістять правду Його, що Бог — Він суддя. <i>Се́ла</i>.
<p>7 „Слухай же ти, Мій наро́де, бо буду <i>ось</i> Я говорити, Ізра́їлеві, і буду сві́дчить на тебе: Бог, Бог твій Я!
<p>8 Я бу́ду карта́ти тебе не за жертви твої, — бо все передо Мною твої цілопа́лення,
<p>9 не візьму́ Я бичка з твого дому, ні козлів із коша́р твоїх,
<p>10 бо <i>належить</i> Мені вся лісна́ звірина́ та худоба із тисячі гір,
<p>11 Я знаю все пта́ство гірське́, і звір польови́й при Мені!
<p>12 Якби був Я голодний, тобі б не сказав, — бо Моя вся вселе́нна й усе, що на ній!
<p>13 Чи Я м'ясо бичкі́в спожива́ю, і чи п'ю кров козлів?
<p>14 Принось Богові в жертву подя́ку, і виконуй свої обітниці Всеви́шньому,
<p>15 і до Мене поклич в день недолі, — Я тебе порятую, ти ж просла́виш Мене!“
<p>16 А до грішника Бог промовляє: „Чого́ про устави Мої розповідаєш, і чого́ заповіта Мого на уста́х своїх но́сиш?
<p>17 Ти ж науку знена́видів, і поза себе слова́ Мої ви́кинув.
<p>18 Як ти злодія бачив, то бі́гав із ним, і з перелюбниками накладав.
<p>19 Свої уста пускаєш на зло, і язик твій ома́ну плете́.
<p>20 Ти сидиш, проти брата свого нагово́рюєш, поголо́ски пускаєш про сина своєї матері.
<p>21 Оце ти робив, Я ж мовчав, <i>і</i> ти ду́мав, що Я такий са́мий, як ти. Тому буду картати тебе, і ви́ложу <i>все</i> перед очі твої!
<p>22 Зрозумійте ж це ви, що забуваєте Бога, щоб Я не схопи́в, — бо не буде <i>кому</i> рятува́ти!
<p>23 Хто жертву подяки прино́сить, той шанує Мене; а хто на дорогу <i>Свою</i> уважа́є, Боже спасі́ння йому покажу́!“

<h4>50</h4>
<p>1 <i>Для дириґента хору. Псалом Давидів,</i>
<p>2 <i>коли до нього прийшов пророк Ната́н, як Давид увійшов був до Вірсаві́ї</i>
<p>3 Помилуй мене, Боже, з <i>великої</i> милости Твоєї, і з великого милосердя Свого загла́дь беззако́ння мої!
<p>4 Обмий мене зо́всім з мого беззако́ння, й очи́сти мене від мого гріха́,
<p>5 бо свої беззако́ння я знаю, а мій гріх передо мною пості́йно.
<p>6 Тобі, одно́му Тобі я згрішив, і перед очима Твоїми лука́ве вчинив, тому́ справедливий Ти будеш у мові Своїй, бездога́нний у су́ді Своїм.
<p>7 Отож я в беззако́нні наро́джений, і в гріху́ зачала́ мене мати моя.
<p>8 Ото, полюбив єси правду в глиби́нах, і в таємних реча́х виявляєш премудрість мені.
<p>9 Очи́сти ісо́пом мене, — і буду я чистий, обмий Ти мене — і я стану біліший від снігу.
<p>10 Дай почути мені втіху й радість, — і раді́тимуть кості, що Ти покруши́в.
<p>11 Обличчя Своє заховай від гріхів моїх, і всі беззако́ння мої позагла́джуй.
<p>12 Серце чисте створи мені, Боже, і трива́лого духа в моєму нутрі́ віднови́.
<p>13 Не відки́нь мене від Свого лиця, й не бери Свого Духа Святого від мене.
<p>14 Верни мені радість спасі́ння Твого́, і зла́гідним духом підтримай мене.
<p>15 Я буду навча́ти беззако́нців доріг Твоїх, — і наве́рнуться грішні до Те́бе.
<p>16 Визволь мене від пере́ступу кро́вного, Боже, Боже спасі́ння мого, мій язик нехай сла́вить Твою справедливість!
<p>17 Господи, відкрий мої уста, і язик мій звістить Тобі хвалу,
<p>18 бо Ти жертви не пра́гнеш, а дам цілопа́лення, — <i>то</i> не любе воно Тобі буде.
<p>19 Жертва Бо́гові — зла́маний Дух; серцем зла́маним та упоко́реним Ти не погордуєш, Боже!
<p>20 Ущасли́в Своїм благоволі́нням Сіон, збудуй му́ри для Єрусали́му, —
<p>21 тоді Ти полюбиш Собі жертви правди, цілопа́лення та прино́шення, тоді покладуть на Твій ві́втар тельців!

<h4>51</h4>
<p>1 <i>Для дириґента хору. Псалом навча́льний Давидів,</i>
<p>2 <i>як прийшов був ідуме́янин Доеґ та й Саулові був оповів, і до нього сказав: „Давид увійшов до дому Ахіме́леха“.</i>
<p>3 Чого хва́лишся злом, о могу́тній? Цілий де́нь Божа милість <i>зо мною</i>.
<p>4 Замишляє лукавство язик твій, як <i>та</i> бритва наго́стрена ти, що чиниш обману!
<p>5 Ти зло полюбив над добро, а неправду — більш, як правду казати, — <i>Се́ла</i>,
<p>6 ти любиш усякі шкідливі слова́, <i>ти</i> язи́ку обманний!
<p>7 Отож, Бог зруйнує наза́вжди тебе, тебе викине й вирве з намету тебе, й тебе викоренить із країни життя. <i>Се́ла</i>.
<p>8 І побачать <i>це</i> пра́ведні, й будуть боятись, і будуть сміятися з нього:
<p>9 „Ось муж, що Бога не чинить своєю тверди́нею, та на великість багатства свого покладає надію, втікає до злого свого“.
<p>10 А я — як зелена оли́вка у Божому домі, наді́юсь на Божую милість на вічні віки́!
<p>11 Буду сла́вити вічно Тебе, що вчинив Ти <i>оце</i>, і про йме́ння Твоє буду звіщати побожним Твоїм, що добре воно!

<h4>52</h4>
<p>1 <i>Для дириґента хору. На „Махалат“. Навча́льний псало́м. Давидів.</i>
<p>2 Безумний говорить у серці своїм: „Нема Бога“! Зіпсу́лись вони, і несправедливість обри́дливу чинять, нема доброчи́нця!
<p>3 Бог зо́рить із неба на лю́дських синів, щоб поба́чити, чи є <i>там</i> розумний, що Бога шукає.
<p>4 Усі повідступа́ли, разом стали оги́дними, нема доброчи́нця, нема ні одно́го!
<p>5 Чи ж не розуміють оті, хто беззако́ння вчиняє, що мій люд поїдають? Вони спожива́ють хліб Божий, <i>та</i> не кличуть <i>Його</i>!
<p>6 Тоді настраши́лися стра́хом вони, <i>хоч</i> страху не було, бо розсипав Бог кості того, хто тебе оточив був, — ти <i>їх</i> посоро́мив, бо ними пого́рдував Бог!
<p>7 Аби то Він дав із Сіону спасі́ння Ізраїлеві! Як долю Свого народу поверне Господь, то радітиме Яків, утіша́тися буде Ізра́їль!

<h4>53</h4>
<p>1 <i>Для дириґента хору. На неґінах. Псало́м навча́льний Давидів,</i>
<p>2 <i>як зіфе́яни прийшли були та сказали Саулові: „Ось Давид поміж нами ховається!“</i>
<p>3 Спаси мене, Боже, Іме́нням Своїм, і міццю Своєю мене оправда́й!
<p>4 Вислухай, Боже, молитву мою, нахили Своє ухо до слів моїх уст,
<p>5 бо чужи́нці повстали на мене, розбиша́ки ж шукають моєї душі, — вони Бога не ставили перед собою. <i>Се́ла</i>.
<p>6 Ось Бог помагає мені, Господь серед тих, хто підтримує душу мою.
<p>7 Хай пове́рнеться зло на моїх ворогів, Своєю правдою ви́нищи їх.
<p>8 В доброві́льному да́рі я жертву Тобі принесу́, Ім'я́ Твоє, Господи, сла́вити буду, що добре воно,
<p>9 бо мене воно визволило від усяких нещасть, і я бачу зане́пад моїх ворогів!

<h4>54</h4>
<p>1 <i>Для дириґента хору. На неґінах. Навчальний Давидів псалом.</i>
<p>2 Вислухай, Боже, молитву мою й від блага́ння мого не ховайся!
<p>3 Прислу́хайсь до мене й подай мені відповідь, — я блукаю у сму́тку своїм і стогну́, —
<p>4 від крику воро́жого, від у́тисків грішного, бо гріх накида́ють на мене вони, і в гніві мене переслі́дують.
<p>5 Тремтить моє серце в мені, і стра́хи смерте́льні напали на мене,
<p>6 страх та тремті́ння на мене найшли́, і тривога мене обгорну́ла.
<p>7 І сказав я: „Коли б я мав<f>[62]</f> крила, немов <i>та</i> голубка, то я полетів би й спочив!“
<p>8 Отож, помандру́ю дале́ко, пробува́тиму я на пустині. <i>Се́ла</i>.
<p>9 Поспішу́ собі, щоб утекти́ перед вітром бурхли́вим <i>та</i> бурею.
<p>10 Вигуби, Господи, <i>та</i> погуби язика́ їхнього, бо в місті я бачив наси́льство та сва́рку,—
<p>11 вони ходять удень та вночі коло нього на му́рах його, а гріх та неправда всере́дині в ньому,
<p>12 нещастя всере́дині в ньому, а з вулиць його не вихо́дять наси́лля й обма́на,
<p>13 бож не ворог злорі́чить на мене, — <i>це</i> я переніс би, — і не нена́висник мій побільши́всь надо мною, я сховався б від нього, —
<p>14 але ти, — чоловік мені рі́вня, мій прия́тель близьки́й і знайо́мий мені,
<p>15 з яким со́лодко щиру розмову прова́димо, <i>і</i> ходимо до Божого дому серед бурхли́вого на́товпу.
<p>16 Нехай же впаде на них смерть, нехай зі́йдуть вони до шео́лу живими, — бо зло в їхнім ме́шканні, у їхній сере́дині!
<p>17 Я кличу до Бога, і Госпо́дь урятує мене:
<p>18 уве́чорі, вра́нці й опі́вдні я скаржусь й зідхаю, — і Він ви́слухає мого го́лосу!
<p>19 У мирі Він викупить душу мою, щоб до мене вони не зближа́лись, бо багато було їх на мене!
<p>20 Бог ви́слухає, і їм Той відпові́сть, Хто відві́ку сидить на престо́лі, <i>Се́ла</i>, <i>бо</i> немає у них перемін, і Бога вони не боя́ться, —
<p>21 <i>во́рог</i> ви́тягнув ру́ки свої проти тих, що в споко́ї жили́ з ним, він зганьби́в заповіта свого́,
<p>22 його уста гладе́нькі, як масло, — та сва́рка у серці його, від оливи м'які́ші слова́ його, та вони — <i>як</i> мечі́ ті ого́лені!
<p>23 Свого тягара́ поклади ти на Господа, — і тебе Він підтри́має, Він ніко́ли не дасть захита́тися праведному!
<p>24 А Ти їх, Боже <i>мій</i>, поскида́єш до ями поги́белі! Люди чи́нів кривавих й обмани, — бода́й своїх днів вони не дожили <i>навіть</i> до половини, а я поклада́ю надію на Тебе!

<h4>55</h4>
<p>1 <i>Для дириґента хору. На „Німа голубка вдалечині“. Золотий Давидів псалом, коли филисти́мляни захопи́ли були його в Ґа́ті.</i>
<p>2 Помилуй мене, Боже, бо то́пче мене чоловік, — цілий день він воює та ти́сне мене!
<p>3 Чату́ють мої вороги цілий день, бо багато таких, що воюють завзя́то на мене!
<p>4 <i>Того</i> дня, коли страх обгорта́є мене, я надію на Тебе кладу́, —
<p>5 я в Бозі хвали́тиму слово Його, на Бога надію кладу, <i>й</i> не боюся, — що тіло<f>[63]</f> учи́нить мені?
<p>6 Цілий день біль прино́сять слова́ мої, усі їхні думки́ проти мене на зло:
<p>7 слідкують, ховаються, пильнують вони мої сто́пи... Як чатують на душу мою,
<p>8 <i>так</i> Ти через гріх віджени́ їх, пониж, Боже, людей в <i>Своїм</i> гніві!
<p>9 Полічив Ти тиня́ння моє, помісти́ ж мої сльози перед Собою,<f>[64]</f> чи ж вони не <i>запи́сані</i> в книзі Твоїй?
<p>10 Тоді то мої вороги́ повтікають назад, того дня, як я кли́кати буду. Те я знаю, що Бог при мені,
<p>11 <i>і</i> в Бозі я справу свою докінчу́, докінчу́ я в Господі справу!
<p>12 На Бога надію кладу́ <i>й</i> не боюсь, — що́ люди́на учи́нить мені?
<p>13 На мені <i>зостаються</i>, о Боже, прися́ги Тобі, <i>та</i> для Тебе я ви́повню жертви хвали́.
<p>14 Як Ти спас мою душу від смерти, то хіба ж не <i>спасеш</i> моїх ніг від паді́ння, щоб у світлі життя я ходив перед Богом?

<h4>56</h4>
<p>1 <i>Для дириґента хору. На спів: „Не вигуби“. Золотий псалом Давидів, коли він утікав від Саула в пече́ру.</i>
<p>2 Помилуй мене, Боже, помилуй мене, бо до Тебе вдається душа моя, і в тіні́ Твоїх крил я сховаюсь, аж поки нещастя мине!
<p>3 Я кличу до Бога Всевишнього, до Бога, що чинить для мене добро.
<p>4 Він пошле з небес — і врятує мене, Він пога́ньбить того, хто чату́є на мене. <i>Се́ла</i>. Бог пошле Свою милість та правду Свою
<p>5 на душу мою. Знахо́джуся я серед ле́вів, що лю́дських синів пожирають, їхні зуби — <i>як</i> спис той та стрі́ли, а їхній язик — гострий меч.
<p>6 Піднеси́ся ж, о Боже, над небо, — а слава Твоя над всією землею!
<p>7 <i>Вороги</i> пригото́вили па́стку для стіп моїх, душу мою нахи́лили, вони ви́копали <i>вовчу</i> яму для мене, — і попа́дали в неї <i>самі</i>! <i>Се́ла</i>.
<p>8 Моє серце зміцни́лося, Боже, зміцни́лося серце моє, — я буду співати та сла́вити <i>Тебе</i>!
<p>9 Збудися ж ти, хва́ло моя, пробудися ж ти, а́рфо та ци́тро, — я буду буди́ти досві́тню зорю́!
<p>10 Я буду Тебе вихваляти, о Господи, серед наро́дів, я буду співати Тобі між племе́нами,
<p>11 бо Твоє милосердя велике — <i>воно аж</i> до неба, а правда Твоя — аж до хмар!
<p>12 Піднеси́ся ж, о Боже, над небо, <i>а</i> слава Твоя — над всією землею!

<h4>57</h4>
<p>1 <i>Для дириґента хору. На спів: „Не вигуби“. Золотий псалом Давидів.</i>
<p>2 Чи ж то справді ви, можні, говорите правду, чи лю́дських синів слушно судите?
<p>3 Отже, у серці ви чините кривди, дорогу наси́льства рук ваших тору́єте ви на землі.
<p>4 Від лоня <i>ще</i> матернього — <i>вже</i> відда́лені несправедливі, з утро́би ще матерньої заблуди́лися неправдомо́вці, —
<p>5 їхня отрута така, як отрута зміїна, як отрута глухої гадюки, що ухо своє затуля́є,
<p>6 що не слухає голосу заклиначі́в, чарівника́, в чарах впра́вного!
<p>7 Поруйнуй, Боже, зуби їхні в їхніх уста́х, левчука́м розбий, Господи, ще́лепи, —
<p>8 нехай розпливуться, немов <i>та</i> вода, що собі розтіка́ється, хай пов'я́нуть вони, як трава по дорозі,
<p>9 <i>бодай стали</i>, немов той слима́к, що в своїй слизоті́ розпускається, <i>щоб</i> сонця не бачили, як мертвий отой плід у жінки!
<p>10 Поки почують терни́ну <i>запа́лену</i> ваші горшки, — нехай буря її рознесе, чи свіжу, чи спа́лену!
<p>11 <i>А</i> праведний ті́шитись буде, бо помсту побачить, у кро́ві безбожного сто́пи свої він обмиє!
<p>12 І скаже люди́на: „Поправді є плід справедливому, справді є Бог, — суддя на землі!“

<h4>58</h4>
<p>1 <i>Для дириґента хору. На спів: „Не вигуби“. Золотий псалом Давидів, коли послав був Саул, і стерегли́ його дім, щоб убити його.</i>
<p>2 Ви́зволь мене від моїх ворогі́в, о мій Боже, від напасникі́в моїх охорони́ Ти мене!
<p>3 Ви́зволь мене від злочи́нців, і спаси мене від кровоже́рних,
<p>4 бо ось причаї́лись на душу мою, на мене збираються сильні, — не моя <i>в тім</i> провина, о Господи, і не мій гріх!
<p>5 Без моєї провини вони <i>он</i> збігаються та готу́ються, — устань же назу́стріч мені та побач!
<p>6 І Ти, Господи, Боже Саваоте, Боже Ізраїлів, збудися, щоб покара́ти всіх поган, — і не помилуй ніко́го із зра́дників злих! <i>Се́ла</i>.
<p>7 На́двечір вони поверта́ються, ски́глять, як пес, і перебігають по місту,
<p>8 <i>й</i> ось <i>слова</i> виверга́ють уста́ми своїми, мечі в їхніх губах, — та хто <i>це</i> почує.
<p>9 Але посмієшся з них, Господи, <i>і</i> всіх поган засоро́миш!
<p>10 Тверди́не моя, я Тебе пильнува́тиму, — бо Бог оборо́на моя!
<p>11 Мій Бог, — Його милість мене попере́дила, Бог учинить мені, що побачу паді́ння своїх ворогів!
<p>12 Не вбива́й їх, щоб наро́д мій <i>цього</i> не забув, — міццю Своєю розвій їх і зниж їх, о щите наш, Господи!
<p>13 Гріх їхніх уст — слово губ їхніх, і нехай вони схо́плені будуть своєю пихо́ю, і за клятву й брехню, яку кажуть!
<p>14 У гніві <i>їх</i> знищ, знищ — і хай їх не буде, і хай знають вони, що царю́є Бог в Якові, аж до кі́нців землі! <i>Се́ла</i>.
<p>15 А на́двечір вони поверта́ються, ски́глять, як пес, і перебігають по місту.
<p>16 Вони ве́штатись будуть, щоб їсти, коли ж не наїдя́ться, то ска́ржитись будуть.
<p>17 А я буду співати про силу Твою, буду радісно вра́нці хвалити Твою милісти, бо для мене Ти був в день недолі моєї тверди́нею й за́хистом!
<p>18 Тверди́не моя, — до Тебе співати я буду, бо Бог оборо́на моя, милости́вий мій Боже!

<h4>59</h4>
<p>1 <i>Для дириґента хору. На спів: „Лілея свідчення“. Золотий псалом Давидів для навча́ння,</i>
<p>2 <i>коли він підпалив був Ара́м двох річо́к<f>[65]</f> і Ара́м Цови́, і коли вернувся Йоав і побив Едо́ма<f>[65]</f> в Соляній долині, дванадцять тисяч.</i>
<p>3 Боже, покинув Ти нас, розпоро́шив Ти нас, Ти нагні́вався був, — поверни́ся ж до нас!
<p>4 Ти землею затряс, <i>і</i> її розірвав, — уздоров <i>же</i> ула́мки її, бо вона захита́лась!
<p>5 Ти вчинив, що наро́д Твій побачив тяжке́, напоїв нас отру́тним вином.
<p>6 Ти дав пра́пора тим, хто боїться Тебе, щоб збирались вони перед правдою. <i>Се́ла</i>.
<p>7 Щоб любі Твої були ви́зволені, Своєю правицею допоможи́, й обізви́ся до нас!
<p>8 У святині Своїй Бог промовив: „Нехай розвеселю́сь, — розділю́ Я Сихе́м і долину Сукко́тську поміряю!
<p>9 Належить Мені Ґілеа́д, Мені Манасі́я, а Єфрем — охоро́на Моїй голові́, Юда — бе́рло Моє.
<p>10 Моа́в — то мідни́ця Мого миття́, на Едо́м узуття́м Своїм кину, филисте́ю, — вигукуй для Мене із радістю!“
<p>11 Хто мене запрова́дить до міста тверди́нного, хто́ до Едо́му мене попрова́дить?
<p>12 Хіба́ ж Ти покинув нас, Боже, і серед нашого війська не ви́йдеш <i>вже</i>, Боже?
<p>13 Подай же нам поміч на ворога, лю́дська бо поміч — марно́та!
<p>14 Ми мужність ви́явимо в Бозі, — і Він пото́пче противників наших!

<h4>60</h4>
<p>1 <i>Для дириґента хору. На струннім інструменті. Псалом Давидів.</i>
<p>2 Вислухай, Боже, блага́ння моє, почуй же молитву мою, —
<p>3 я кли́чу до Тебе від краю землі, коли серце моє омліва́є! На ске́лю, що вища від мене, мене попрова́дь,
<p>4 бо для мене Ти став пристано́вищем, ба́штою сильною супроти ворога!
<p>5 Хай я оселю́ся наві́ки в наме́ті Твоїм, в укритті́ Твоїх крил захова́юся, <i>Се́ла</i>,
<p>6 бо Ти, Боже, почув обітниці мої, Ти дав спа́дщину тим, хто Йме́ння Твого боїться!
<p>7 Царе́ві примно́ж дні до днів, <i>продовж</i> ро́ки йому — немов вічні віки́,
<p>8 нехай він перед Божим лицем пробува́є навіки, хай милість та правда його стережу́ть!
<p>9 Отак буду співати я за́вжди про Ймення Твоє, виконувати буду щоде́нно обі́ти свої!

<h4>61</h4>
<p>1 <i>Для дириґента хору. Для Єдуту́на. Псалом Давидів.</i>
<p>2 Тільки від Бога <i>чекай</i> у мовча́нні, о душе́ моя, від Нього спасі́ння моє!
<p>3 Тільки Він моя ске́ля й спасі́ння моє, Він тверди́ня моя, — <i>тому́</i> не захита́юся дуже!
<p>4 Доки бу́дете ви напада́ти на люди́ну? Усі <i>хочете</i> ви розтрощи́ти <i>її</i>, немов мур той похи́лений, мов би парка́н той валю́щий!
<p>5 Вони́ тільки й ду́мають, я́к би зіпхнути її з висоти, вони полюбили непра́вду: благословляють своїми уста́ми, в своєму ж нутрі́ проклинають! <i>Се́ла</i>.
<p>6 Тільки від Бога <i>чекай</i> у мовча́нні, о душе́ моя, бо від Нього надія моя!
<p>7 Тільки Він моя скеля й спасі́ння моє, Він тверди́ня моя, — <i>тому́</i> не захитаюсь!
<p>8 У Бозі спасі́ння моє й моя слава, скеля сили моєї, моє пристано́вище в Бозі!
<p>9 <i>Мій</i> наро́де, — кожного ча́су наді́йтесь на Нього, серце своє перед Ним вилива́йте, Бог для нас — пристано́вище! <i>Се́ла</i>.
<p>10 Справді, лю́дські сини́ — як та па́ра, сини́ <i>й вищих</i> му́жів — обма́на: як узяти на вагу́ — вони легші від пари <i>всі</i> ра́зом!
<p>11 Не наді́йтесь на у́тиск, і не пишайтесь грабу́нком; як багатство росте, — не приклада́йте <i>свого</i> серця <i>до нього</i>!
<p>12 Один раз Бог сказав, а двічі я чув, — що сила — у Бога!
<p>13 І в Тебе, о Господи, милість, бо відпла́чуєш кожному згідно з діла́ми його!

<h4>62</h4>
<p>1 <i>Псалом Давидів, коли був він у пустині юдейській.</i>
<p>2 Боже — Ти Бог мій, я шукаю<f>[66]</f> від ра́ння Тебе, душа моя пра́гне до Тебе, тужить тіло моє за Тобою в країні пусте́льній і ви́мученій без води.
<p>3 Я так пригляда́вся до Тебе в святині, щоб бачити силу Твою й Твою славу, —
<p>4 ліпша бо милість Твоя над життя, <i>й</i> мої уста Тебе прославля́ють!
<p>5 Так я буду в житті своїм благословля́ти<f>[67]</f> Тебе, ради Йме́ння Твого́ буду руки свої підіймати!<f>[68]</f>
<p>6 Наси́чується, ніби лоєм і товщем, душа моя, а уста́ мої хвалять губа́ми співни́ми.
<p>7 Як згадаю Тебе на посте́лі своїй, розмишля́ю про Тебе в сторо́жах нічни́х:
<p>8 що став Ти на поміч для мене, в тіні́ ж Твоїх крил я співатиму!
<p>9 Пригорну́лась до Тебе душа моя, прави́ця Твоя підпирає мене.
<p>10 <i>Вороги</i> ж мою душу шукають для згуби, — нехай западу́ться до спо́ду землі,
<p>11 нехай помордо́вані бу́дуть мече́м, бодай стали шака́лам пожи́вою!
<p>12 А цар звесели́ться у Бозі, буде хва́лений кожен, хто йому присягає, будуть бо за́мкнені уста лжемо́вцям!

<h4>63</h4>
<p>1 <i>Для дириґента хору. Псалом Давидів.</i>
<p>2 Вислухай, Боже, мій голос, як ска́ржуся я, від стра́ху ворожого душу мою хорони!
<p>3 Заховай мене від потає́много збору злочинців, від крику сваві́льців,
<p>4 які нагостри́ли свого язика́, як меча, натягнули стрілу́ свою словом гірки́м,
<p>5 щоб таємно стріляти в невинного, — вони нагло стріля́тимуть в нього, і не бу́дуть боятись!
<p>6 У злій справі зміцня́ють себе, змовля́ються па́стки таємно розста́вити, кажуть: „Хто бу́де їх бачити?“
<p>7 Вони кривди ховають. Загинемо, як за́дум їхній спо́вниться, бо нутро́ чоловіка та серце — глибоке!
<p>8 Але́ вчинить Бог, що стріла́ на них стрі́лить, — і на́гло пора́нені будуть,
<p>9 і вчинить, що їхній язик допаде́ться до них, — і будуть хита́ти <i>головою</i> усі, хто спогля́не на них!
<p>10 І всі люди боятися будуть, і будуть розказувати про чин Бога, і ді́ло Його зрозуміють!
<p>11 І праведний Господом бу́де раді́ти, і буде вдава́тись до Нього, і бу́дуть похва́лені всі простосе́рді!

<h4>64</h4>
<p>1 <i>Для дириґента хору. Псалом Давидів. Пісня.</i> Уся земле, — покли́куйте Богові:
<p>2 Тобі, Боже, належиться слава в Сіоні, і Тобі́ має ві́дданий бути обі́т!
<p>3 Ти, що моли́тви вислу́хуєш, всяке тіло<f>[69]</f> до Тебе прихо́дить!
<p>4 Справи грішні зробились сильніші від нас, — Ти наші гріхи пробача́єш!
<p>5 Блаженний, кого вибираєш Ти та наближа́єш, — в осе́лях Твоїх спочива́ти той буде! наси́тимось ми добром дому Твого́, найсвятішим <i>із</i> храму Твого́!
<p>6 Грізні ре́чі Ти відповіда́єш нам правдою, Боже, Спасителю наш, надіє всіх кі́нців землі та су́щих далеко на морі,<f>[70]</f>
<p>7 що гори ставиш Своєю силою, підпере́заний міццю,
<p>8 що втихоми́рюєш гу́ркіт морів, їхніх хвиль та га́лас наро́дів.
<p>9 І будуть боятись озна́к Твоїх ме́шканці кі́нців <i>землі</i>. Ти розвеселяєш <i>країну</i>, <i>де</i> вихід пора́нку й <i>де</i> вечір.
<p>10 Ти відві́дуєш землю та по́їш її, Ти збагачуєш щедро її, — по́вний води потік Божий, Ти збіжжя готуєш її, — бо Ти так пригото́вив її!
<p>11 Ти ріллю її наси́чуєш во́гкістю, вирі́внюєш гру́ддя її, розпускаєш дощами її, Ти благословляєш росли́нність її!
<p>12 Ти добром Своїм рік вкороно́вуєш, і стежки́ Твої кра́плями то́вщу течу́ть!
<p>13 Пасови́ська пустині сплива́ються кра́плями, і радістю підпереза́лись узгі́р'я!
<p>14 Луги́ зодягнулись ота́рами, а долини покрилися збіжжям, — гука́ють вони та співають!

<h4>65</h4>
<p>1 <i>Для дириґента хору. Пісня. Псалом.</i> Уся зе́мле, покли́куйте Богові,
<p>2 виспівуйте честь Його Йменню, честь для слави Його покладіть!
<p>3 Скажіть Богу: „Які Твої вчинки грізні́! Через силу велику Твою — Твої вороги піддаду́ться Тобі,
<p>4 вся земля буде падати до ніг Твоїх, і співати Тобі буде, оспівувати Ймення Твоє!“ <i>Се́ла</i>.
<p>5 Ідіть і погляньте на Божі діла́, — Він грізни́й у діла́х проти лю́дських сині́в!
<p>6 Він на суході́л змінив море, — <i>й</i> перехо́дили рі́чку ногою, — там раділи ми в Ньому!
<p>7 Він царю́є навіки Своєю могу́тністю, очі Його між наро́дами зо́рять, — нехай не несуться відсту́пники! <i>Се́ла</i>.
<p>8 Благословляйте, народи, нашого Бога, і голос слави Його розголо́шуйте,
<p>9 що зберіг при житті нашу душу, і не дав нозі нашій спіткну́тись,
<p>10 бо Ти, Боже, нас випробо́вував, Ти нас перетопи́в, як срібло́ перето́плюється.
<p>11 Ти нас до в'язни́ці впровадив, Ти пута поклав нам на сте́гна,
<p>12 Ти їздити дав був люди́ні по го́ловах наших, ми ввійшли до огню́ й до води, — але на широкі місця Ти нас вивів!
<p>13 Увійду́ я до дому Твого́ з цілопа́леннями, обі́ти свої Тобі ви́плачу ті,
<p>14 що їх вимовили мої губи й сказали були мої уста в тісно́ті моїй!
<p>15 Цілопа́лення ситих <i>тельці́в</i> піднесу́ Тобі з димом кади́льним бара́нячим, приготу́ю биків із козла́ми. <i>Се́ла</i>.
<p>16 Ідіть, <i>і</i> послухайте, всі богобі́йні, а я розкажу́, що́ Він учинив для моєї душі:
<p>17 До Нього я кли́кав уста́ми своїми, і хва́ли <i>Йому</i> — під моїм язико́м!
<p>18 Коли б беззако́ння я бачив у серці своїм, то Госпо́дь не почув би <i>мене</i>,
<p>19 але́ Бог почув, — <i>і</i> вислухав голос моєї молитви!
<p>20 Благословенний Бог, Який не відкинув моєї молитви й Свого́ милосердя від мене!

<h4>66</h4>
<p>1 <i>Для дириґента хору. На струнних знаряддях. Псалом. Пісня.</i>
<p>2 Нехай Бог помилує нас, і хай поблагосло́вить, хай засяє над нами обличчям Своїм, <i>Се́ла</i>,
<p>3 щоб пізнати дорогу Твою на землі, посеред наро́дів усіх — спасі́ння Твоє!
<p>4 Хай Тебе вихваля́ють наро́ди, о Боже, хай сла́влять Тебе всі наро́ди!
<p>5 Нехай веселя́ться й співають племе́на, бо Ти правдою су́диш наро́ди й племе́на ведеш на землі! <i>Се́ла</i>.
<p>6 Хай Тебе вихваля́ють наро́ди, о Боже, хай сла́влять Тебе всі наро́ди!
<p>7 Земля врожай свій дала́, — Бог поблагослови́в нас, наш Бог!
<p>8 Нехай благословля́є нас Бог, і всі кі́нці землі хай бояться Його!

<h4>67</h4>
<p>1 <i>Для дириґента хору. Псалом Давидів. Пісня.</i>
<p>2 Нехай воскре́сне<f>[71]</f> Бог, — і розпоро́шаться вороги́ Його, і нехай від лиця Його повтіка́ють Його ненави́сники!
<p>3 Як дим розвіва́ється, <i>так їх</i> розві́й, як то́питься віск від огню́, <i>отак</i> несправедли́ві заги́нуть перед Божим лице́м!
<p>4 А пра́ведні будуть раді́ти, і будуть ті́шитися перед Богом, і весели́тися в радості будуть!
<p>5 Співайте Богові, виспівуйте Йме́нню Його, рівняйте дорогу Тому́, Хто їде на хмарах, — Господь Йому Йме́ння, — <i>та</i> перед Ним веселі́ться!
<p>6 Си́ротам батько й вдови́цям суддя́, — то Бог у святому мешка́нні Своїм!
<p>7 Бог самі́тних уводить до дому, витягує в'я́знів з кайда́нів, — тільки відсту́пники ме́шкати будуть у спа́леній сонцем землі!
<p>8 Боже, коли перед наро́дом Своїм Ти вихо́див, коли йшов Ти пустинею, — <i>Се́ла</i>,
<p>9 то трясла́ся земля, також ка́пало небо було перед Богом, Сіна́й затремті́в перед Богом, Богом Ізраїля!
<p>10 Дощ добродійний спускаєш Ти кра́плями, Боже, на спа́док Свій перему́чений — міцно поставив його́.
<p>11 У ньому сиділо Твоє многолю́ддя,<f>[72]</f> у Своїй доброті́ <i>все</i> готуєш Ти бідному, Боже!
<p>12 Господь дає слово; прові́сниць велика много́та:
<p>13 „Царі військ утікають, утікають, па́ні ж до́му розділює здо́бич“.
<p>14 Коли ви спочиваєте між обійстя́ми — то кри́ла голубки покриті сріблом, а пе́ра її — зеленка́вістю золота.
<p>15 Коли Всемогу́тній царів розпоро́шував в <i>Кра́ї</i>, то сніг Ти спускав на Цалмо́ні.
<p>16 Гора Божа — Баша́нська гора, гора верхогі́р'я — гора та Баша́нська.
<p>17 Верхогі́р'я, — чого за́здрісно ди́витеся на ту го́ру, що Бог зажадав на мешка́ння Своє, і Госпо́дь буде ме́шкати <i>там</i> за́вжди?
<p>18 Колесни́ць Божих дві десятьти́сячки, тисячі багатокра́тні, — Господь із Сіна́ю прибув до святині.
<p>19 Ти піднявся був на висоту́, полоне́них набрав, узяв дари ради люди́ни, — і відсту́пники ме́шкати будуть у Господа Бога також.
<p>20 Благословенний Господь, — <i>тягарі́</i> Він щоденно нам носить, Бог — наше спасіння! <i>Се́ла</i>.
<p>21 Бог для нас — Бог спасіння, і в Господа Владики ви́ходи смерти!
<p>22 Але розторо́щить Бог го́лову Своїх ворогів, ма́ківку, вкриту волоссям, того, хто в гріха́х своїх ходить!
<p>23 Промовив Господь: „Я спрова́джу з Баша́ну тебе́, з глибин моря спрова́джу,
<p>24 щоб ти но́гу свою мив у кро́ві, <i>щоб</i> язик твоїх псів мав частину <i>свою</i> в ворогів!“
<p>25 Похо́ди Твої, Боже, ба́чено, похо́ди Бога мого у святині мого Царя:
<p>26 Попе́реду йшли співаки́, пото́му грачі́, посеред дівчат, що бряжча́ли на бу́бнах:
<p>27 „Благословляйте на зборах Бога, Господа, ви, хто від джерел Ізраїля!“
<p>28 Там Веніями́н молодий, їхній воло́дар, князі Юди, їхні полки́, князі Завуло́на, князі Нефтали́ма.
<p>29 Твій Бог наказав тобі силу, — будь силою, Боже, того́, кого нам учинив!
<p>30 Із храму Твого на Єрусалимі царі привезуть Тобі дара.
<p>31 Погрози́ звірині́ в очере́ті,<f>[73]</f> череді волів ра́зом з телятами лю́дськими, понищ тих, хто кава́лками срі́бла ми́лується, розпоро́ш ті наро́ди, що воєн бажають!
<p>32 При́йдуть з Єгипту посли, <i>і</i> руки свої Куш<f>[74]</f> простягне до Бога.
<p>33 Царства землі, — співайте Богові, виспівуйте Господа, — <i>Се́ла</i>,
<p>34 що їздить в відвічному небі небес.<f>[75]</f> Ось Він загримить Своїм голосом, голосом сильним.
<p>35 Ви́знайте Богові силу, величність Його над Ізраїлем, а в хмарах потуга Його!
<p>36 Бог грізни́й у святинях Своїх, Бог Ізраїлів Він, що наро́дові дає силу й міць, Бог благослове́нний!

<h4>68</h4>
<p>1 <i>Для дириґента хору. На спів „Лелії“. Давидів.</i>
<p>2 Спаси мене, Боже, бо во́ди <i>вже</i> аж до душі підійшли́!
<p>3 Я загруз у глибокім багні́, і нема на чім стати, ввійшов я до водних глиби́н, — і мене залила́ течія́!
<p>4 Я змучився в крику своїм, ви́сохло го́рло моє, очі мої затума́нились від вигляда́ння надії від Бога мого!
<p>5 Тих, хто мене без причини нена́видить, стало більш, як воло́сся на моїй голові, набра́лися сили мої вороги, що безви́нно мене переслідують, — чого не грабував, те вертаю!
<p>6 Боже, Ти знаєш глупо́ту мою, а гріхі́ мої перед Тобою не схо́вані!
<p>7 Неха́й через мене не ма́тимуть сти́ду оті́, хто на Тебе наді́ється, Господи, Господи Саваоте; нехай через мене не матимуть со́рому ті, хто шукає Тебе, Боже Ізраїлів, —
<p>8 бо я ради Тебе знева́гу ношу́, га́ньба покрила обличчя моє!
<p>9 Для братів своїх став я відчу́жений, і чужи́й для синів своєї матері,
<p>10 бо ре́вність до дому Твойо́го з'їдає мене, і знева́ги Твоїх зневажа́льників спада́ють на мене,
<p>11 і по́стом я ви́плакав душу свою, а <i>це</i> сталось мені на знева́гу.
<p>12 За одежу надів я вере́ту, — і за при́казку став я для них:
<p>13 про мене бала́кають ті, хто в брамі<f>[76]</f> сидить, і пісні тих, хто п'янке́ попива́є.
<p>14 А я — молитва моя до Тебе, Господи, в часі <i>Твоєї</i> зичли́вости; в многоті́ милосердя Твойо́го подай мені відповідь про певність спасі́ння Твого,
<p>15 визволь з болота мене, щоб я не втопи́вся, щоб я урято́ваний був від своїх ненави́сників та від глибо́кости вод!
<p>16 Хай мене не заллє́ водяна́ течія́, і хай глибі́нь мене не проковтне́, і нехай своїх уст не замкне́ надо мною безо́дня!
<p>17 Обізви́ся до мене, о Господи, в міру доброї ласки Своєї, в міру вели́кости Свого милосердя зверни́ся до мене,
<p>18 і обличчя Свого не ховай від Свого раба, бо ті́сно мені, — озви́ся <i>ж</i> неба́ром до мене,
<p>19 наблизи́сь до моєї душі, порятуй же її, ради моїх ворогів відкупи́ Ти мене!
<p>20 Ти знаєш нару́гу мою, і мій сором та га́ньбу мою, — перед Тобою всі мої вороги!
<p>21 Моє серце злама́ла нару́га, і невиго́йний мій <i>сором</i>: я чекав співчуття́ — та немає <i>його</i>, і потіши́телів — та не знайшов!
<p>22 І жо́вчі покла́ли у мій хліб поті́шення, а в спра́зі моїй оцтом мене напува́ли.
<p>23 Бодай па́сткою стала їм їхня трапе́за, а їхні у́чти — тене́тами,
<p>24 бодай їхні очі поте́мніли, щоб їм не бачити, а їхні клу́би хай за́вжди хитаються!
<p>25 Вилий на них Свою ре́вність, а по́лум'я гніву Твого нехай їх доганяє!
<p>26 Нехай їхнє село́ опусто́шене буде, хай ме́шканця в їхніх наме́тах не буде!
<p>27 Бо кого Ти був збив, — вони <i>ще́</i> переслідують, і побі́льшують му́ки ране́ним Тобою.
<p>28 Додай же гріха на їхній гріх, щоб вони не ввійшли в справедливість Твою,
<p>29 нехай скре́слені будуть із книги життя, і хай не будуть запи́сані з праведними!
<p>30 А я бідний та хворий, <i>але</i>, Боже, — спасі́ння Твоє мене чинить могу́тнім,
<p>31 і я піснею буду хвалити Ім'я́ Боже, співом вдя́чним Його велича́тиму!
<p>32 І буде для Господа краща вона від вола́, від бика, що ро́ги він має, що копи́та роздво́єні має.
<p>33 Побачать слухня́ні, — і бу́дуть раді́ти, хто ж Бога шукає — нехай оживе́ ваше серце,
<p>34 бо до вбогих Госпо́дь прислуха́ється, і в'язня́ми Своїми не гордує Він!
<p>35 Нехай хвалять Його небеса́ та земля, море й усе, що́ в них ру́хається,
<p>36 бо спасе́ Бог Сіо́на, і збудує для Юди міста́, — і заме́шкають там, і вспадку́ють його́,
<p>37 і наща́дки рабів Його пося́дуть його, й ті, хто любить Ім'я́ Його, жи́тимуть в нім!

<h4>69</h4>
<p>1 <i>Для дириґента хору. Давидів. На пам'ятку.</i>
<p>2 <i>Поква́пся</i> спасти́ мене, Боже, Господи, поспіши́ся ж на поміч мені!
<p>3 Нехай посоро́млені будуть, і хай застида́ються ті, хто шукає моєї душі, щоб схопи́ти її! Нехай подаду́ться назад, і нехай посоро́млені будуть <i>усі</i>, хто бажає для мене лихо́го!
<p>4 Бодай поверну́лися з со́ромом ті, хто говорить на мене: „Ага!.. Ага!“
<p>5 Нехай ті́шаться та веселя́ться Тобою усі, хто шукає Тебе, та хто любить спасі́ння Твоє, і хай за́вжди говорять: „Хай буде великий Господь!“
<p>6 А я вбогий та бідний, — поспіши ж Ти до Мене, о Боже: моя поміч і мій оборо́нець — то Ти, Боже мій, — не спізня́йся!

<h4>70</h4>
<p>1 До Те́бе вдаюся я. Господи, — хай же не бу́ду повік засоро́млений! —
<p>2 ви́зволь мене через правду Свою, і звільни́ мене, нахили Своє ухо до мене, й спаси́ мене,
<p>3 стань для мене за скелю мешка́льну, куди міг би я за́вжди ховатись! Ти наказав рятува́ти мене, бо Ти скеля моя та тверди́ня моя!
<p>4 Бо́же мій, визволь мене від руки беззако́нного, від руки́ того, хто кривдить та гно́бить мене,
<p>5 Ти бо, Влади́ко, наді́я моя, Господи, Ти охоро́на моя від юна́цького віку мого!
<p>6 На Тебе опе́рся я був від наро́дження, від утроби моєї матері — Ти охоро́на моя, в Тобі моя слава постійно!
<p>7 Я став багатьо́м, як диво́вище, — та Ти си́льна моя охоро́на!
<p>8 Уста́ мої повні Твоєї хвали́, уве́сь день — Твоєї вели́чности!
<p>9 Не кидай мене на час ста́рости, коли зме́ншиться сила моя, не лиши Ти мене,
<p>10 бо мої вороги проти мене змовля́ються, а ті, що чату́ють на душу мою — нараджа́ються ра́зом,
<p>11 гово́рячи: „Бог покинув його, — доганяйте й хапа́йте його, бо нема, хто б <i>його</i> врятува́в!“
<p>12 Не відда́люйся, Боже, від мене, Боже мій — поспіши́ся ж на поміч мені!
<p>13 Нехай посоро́мляться, хай позника́ють <i>усі</i>, хто нена́видить душу мою, бодай зодягли́ся в нару́гу та в со́ром <i>усі</i>, хто пра́гне для мене лихо́го!
<p>14 А я буду постійно наді́ятись, і славу Твою над усе я помно́жу!
<p>15 Уста́ мої оповіда́тимуть правду Твою, про спасі́ння Твоє — увесь день, бо числа́ <i>їх</i> не знаю, —
<p>16 буду сла́вити вчи́нки великі всевла́дного Господа, згада́ю про правду Твою, єди́но Твою!
<p>17 Боже, навчав Ти мене від юна́цтва мого, — і аж дотепе́р я звіщаю про чу́да Твої.
<p>18 А Ти, Боже, не кидай мене аж до ста́рости та сивини́, поки я не звіщу́ про раме́но Твоє поколі́нню, <i>і</i> кожному, хто́ <i>тільки</i> при́йде — про чи́ни великі Твої!
<p>19 Бо Твоя справедли́вість, о Боже, <i>сягає</i> аж до високо́сти, Боже, що речі великі вчини́в, — хто рівний Тобі?
<p>20 Ти мені показав був великі та люті нещастя, та <i>знов</i> Ти ожи́виш мене, і з безо́день землі мене зно́ву Ти ви́тягнеш,
<p>21 Ти збі́льшиш величність мою, і знову поті́шиш мене!
<p>22 А я буду на а́рфі хвалити Тебе, Твою правду, мій Боже, із гу́слами буду співати Тобі, Святий Ти Ізраїлів!
<p>23 Нехай співом раді́ють уста́ мої, бо буду співати Тобі я та душа моя, яку Ти врятува́в!
<p>24 Шепо́че про правду Твою мій язик ці́лий день, бо посоро́млені, бо пога́ньблені <i>всі</i>, хто шукає лихо́го для мене!

<h4>71</h4>
<p>1 <i>Соломонів.</i> Боже, Свої су́ди царе́ві подай, а свою справедливість — для сина царе́вого, —
<p>2 хай він правдою судить наро́да Твого, а вбогих Твоїх — справедливістю!
<p>3 Нехай гори прино́сять наро́дові мир, а па́гірки — правду.
<p>4 Він судитиме вбогих наро́ду, помага́тиме бідним, і ти́снути буде гноби́теля!
<p>5 Будуть боятись Тебе, поки сонця, і <i>поки</i> місяця, — з ро́ду до ро́ду!
<p>6 Він зі́йде, як дощ на покіс, немов кра́плі, що зро́шують землю!
<p>7 Праведний буде цвісти́ в його дні, а спо́кій великий — аж поки <i>світи́тиме</i> місяць, —
<p>8 і він запанує від моря до моря, і від Ріки́<f>[77]</f> аж до кі́нців землі!
<p>9 Мешканці пустинь на коліна попа́дають перед обличчям його, а його вороги будуть по́рох лиза́ти.
<p>10 Царі Тарші́шу та острові́в дадуть да́ри, принесуть царі Ше́ви та Се́ви дару́нки!
<p>11 І впадуть перед ним усі царі, і будуть служити йому всі наро́ди,
<p>12 бо ви́зволить він бідаря́, що голо́сить, та вбогого, що немає собі допомоги!
<p>13 Він змилується над убогим та бідним, і спасе́ душу бідних,
<p>14 від кривди й наси́лля врятує їхню душу, їхня кров дорога́ буде в о́чах його!
<p>15 І буде він жити, і дасть йому з золота Ше́ви, і за́вжди молитися буде за нього, буде благословля́ти його кожен день!
<p>16 На землі буде збіжжя багато, на гірсько́му верху́ зашумить, як Лива́н, його плід, і <i>наро́д</i> зацвіте по міста́х, як трава на землі!
<p>17 Хай ім'я́ його бу́де навіки, хай росте, поки сонця, найме́ння його, нехай благословля́ються ним, — будуть хвали́ти його всі наро́ди!
<p>18 Благословен Госпо́дь Бог, Бог Ізраїлів, єдиний, що чу́да вчиня́є,
<p>19 і благослове́нне навіки Ім'я́ Його слави, і хай Його слава всю землю напо́внить! Амі́нь і амі́нь!
<p>20 Скінчи́лись молитви Давида, сина Єссе́я.<f>[78]</f>

<h4>72</h4>
<p>1 <i>Псалом Аса́фів.</i> Поправді Бог добрий Ізра́їлеві, Бог — для щиросе́рдих!
<p>2 А я, — мало не послизну́лися но́ги мої, мало не посковзну́лися сто́пи мої,
<p>3 бо лихим я зави́дував, бачивши спо́кій безбожних, —
<p>4 бо не мають стражда́ння до смерти своєї, і здорове їхнє тіло,
<p>5 на лю́дській роботі нема їх, і ра́зом із <i>іншими</i> лю́дьми не зазнаю́ть вони вда́рів.
<p>6 Тому́ то пиха їхню шию оздо́блює, зодяга́є їх ша́та наси́лля,
<p>7 вилазять їм очі від жи́ру, бажа́ння <i>їхнього</i> серця збули́ся,
<p>8 сміються й злосли́во говорять про у́тиск, говорять бундю́чно:
<p>9 свої уста до неба підно́сять, — а їхній язик по землі походжа́є!
<p>10 Тому́ то туди Його люди зверта́ються, і щедро беруть собі воду
<p>11 та й кажуть: „Хіба́ Бог <i>те</i> знає, і чи має Всеви́шній відо́мість,
<p>12 <i>як</i> он ті безбожні й безпечні на світі збільши́ли бага́тство <i>своє</i>?“
<p>13 Направду, нада́рмо очи́стив я серце своє, і в неви́нності вимив ру́ки свої,
<p>14 і ввесь день я побитий, і щора́нку пока́раний.
<p>15 Коли б я сказав: „Буду так говори́ть, як вони“, то спроневі́рився б я поколі́нню синів Твоїх.
<p>16 І розду́мував я, щоб пізна́ти оте, — та трудне́ воно в о́чах моїх,
<p>17 аж прийшов я в Божу святиню, — і кінець їхній побачив:
<p>18 направду, — Ти їх на слизько́му поставив, на спусто́шення кинув Ти їх!
<p>19 Як вони в одній хвилі спусто́шені, згинули, пощеза́ли від стра́хів!
<p>20 Немов сном по обу́дженні, Господи, о́бразом їхнім пого́рдиш, мов сном по обу́дженні!
<p>21 Бо болить моє серце, і в нутрі́ моїм коле,
<p>22 а я <i>немов</i> бидло й не знаю, — я перед Тобою худо́бою став!
<p>23 Та я за́вжди з Тобою, — Ти де́ржиш мене за правицю,
<p>24 Ти Своєю порадою во́диш мене, і пото́му до слави Ти ві́зьмеш мене!
<p>25 Хто <i>є</i> мені на небеса́х, <i>окрім Тебе</i>? А я при Тобі на землі не бажаю <i>нічо́го</i>!
<p>26 Гине тіло моє й моє серце, <i>та</i> Бог — скеля серця мого й моя доля навіки,
<p>27 бо погинуть ось ті, хто боку́є від Тебе, пони́щиш Ти кожного, хто відсту́пить від Тебе!
<p>28 А я, — бли́зькість Бога для мене добро́, — на Владику, на Господа свою певність складаю, щоб звіща́ти про всі Твої чи́ни!

<h4>73</h4>
<p>1 <i>Псалом навча́льний, Аса́фів.</i> На́що, Боже, наза́вжди Ти <i>нас</i> опусти́в, <i>чого</i> розпали́вся Твій гнів на отару Твого пасови́ська?
<p>2 Спогадай про громаду Свою, яку Ти відда́вна набув, про племе́но спа́дку Свого, <i>що його</i> Ти був ви́купив, про ту го́ру Сіон, <i>що</i> на ній осели́вся, —
<p>3 підійми ж Свої сто́пи до вічних руї́н, <i>бо</i> во́рог усе зруйнував у святині!
<p>4 Ревіли Твої вороги́ у святині Твоїй, умісти́ли знаки́ за озна́ки свої, —
<p>5 виглядало то так, якби хто догори́ підійма́в був соки́ри в гуща́вині де́рева.
<p>6 А тепер її рі́зьби ура́з розбивають вони молотко́м та соки́рами,
<p>7 Святиню Твою на огонь віддали́, осе́лю Твого Йме́ння аж доще́нту збезче́стили.
<p>8 Сказали вони в своїм серці:<f>[79]</f> „Зруйнуймо їх ра́зом!“ <i>і</i> спали́ли в краю́ всі місця Божих зборів...
<p>9 Наших озна́к ми не бачимо, нема вже пророка, і між нами немає такого, хто знає, аж доки <i>це буде</i>...
<p>10 Аж доки, о Боже, гноби́тель знуща́тися буде, зневажа́тиме ворог навіки Ім'я́ Твоє?
<p>11 Для чого притри́муєш руку Свою та прави́цю Свою? З сере́дини ло́ня Свого <i>їх</i> пони́щ!
<p>12 А Ти, Боже, відда́вна мій Цар, Ти чиниш спасі́ння посе́ред землі!
<p>13 Розділив Ти був море Своєю поту́гою, побив го́лови змі́ям на во́дах,
<p>14 Ти левіята́нові<f>[80]</f> го́лову був поторо́щив, його Ти віддав був на їжу наро́дові пустині,
<p>15 Ти був розділи́в джерело́ та поті́к, Ти ви́сушив рі́ки великі!
<p>16 Твій день, а також Твоя ніч, приготовив Ти світло та сонце,
<p>17 всі грани́ці землі Ти поставив, Ти літо та зи́му створи́в!
<p>18 Пам'ятай же про це: во́рог знуща́ється з Господа, а наро́д нерозумний знева́жує Йме́ння Твоє!“
<p>19 Не віддай звірині́ душі Своєї го́рлиці,<f>[81]</f> живої<f>[82]</f> Твоїх бідарі́в не забудь же наза́вжди!
<p>20 Споглянь же на <i>Свій</i> заповіт, бо темно́ти землі повні ме́шкань насилля!
<p>21 Нехай не відхо́дить пригно́блений посоро́мленим, бідний та вбогий нехай прославля́ють Іме́ння Твоє!
<p>22 Встань же, о Боже, суди́ся за справу Свою, пам'ятай про щоде́нну нару́гу Свою від безумного!
<p>23 Не забудь же про ве́реск Своїх ворогів, про га́лас бунтівникі́в проти Тебе, що за́вжди зростає!

<h4>74</h4>
<p>1 <i>Для дириґента хору. „Не вигуби!“ Псалом Аса́фів. Пісня.</i>
<p>2 Прославляємо, Боже, Тебе, прославляєм, бо близьке́ Твоє Ймення! Оповідають про чу́да Твої.
<p>3 „Коли при́йде година озна́чена, то Я буду суди́ти справедливо.
<p>4 Розтопи́лась земля, і всі її ме́шканці, <i>та</i> стовпи́ її змі́цнюю Я. <i>Се́ла</i>.
<p>5 Я сказав до лихих: Не шалійте, а безбожним: Не підіймайте ви ро́га!
<p>6 Не підійма́йте ви рога свого́ догори́,<f>[83]</f> не говоріть твердоши́йно,<f>[84]</f>
<p>7 бо не від сходу, і не від за́ходу, і не від пусти́ні наді́йде пови́щення,
<p>8 але́ судить Бог: того Він пони́жує, а того повищує, —
<p>9 бо чаша<f>[85]</f> в Господній руці, а шумли́ве вино повне мі́шаного, — і наливає Він з нього, усі ж безза́конні землі виссуть <i>та</i> вип'ють лиш дрі́жджі її!
<p>10 А я буду звіща́ти навіки, співатиму Богові Якова,
<p>11 відрубаю всі ро́ги<f>[86]</f> безбожних, — роги<f>[86]</f> праведного піднесу́ться!

<h4>75</h4>
<p>1 <i>Для дириґента хору. На неґінах. Псалом Аса́фів. Пісня.</i>
<p>2 Бог знаний у Юді, Його Йме́ння велике в Ізраїлі!
<p>3 У Сали́мі<f>[87]</f> намет Його, а мешка́ння Його на Сіоні, —
<p>4 Він там полама́в стріли лу́ку, щита́ та меча, та війну́! <i>Се́ла</i>.
<p>5 Ти осяйни́й, потужніший за го́ри відві́чні.<f>[88]</f>
<p>6 Обдерто <i>людей</i> сильносе́рдих, задріма́ли вони своїм сном, — і не знайшли своїх рук усі мужі військо́ві.
<p>7 Від сварі́ння Твого́, Боже Яковів, оглу́шується колесни́ця та кінь:
<p>8 Ти — Ти грізний, і хто перед обличчям Твоїм устоїть ча́су гніву Твого?
<p>9 Як звіщаєш Ти суд із небе́с, то боїться й стиха́є земля,
<p>10 як встає Бог на суд, щоб спасти́ всіх покі́рних землі! <i>Се́ла</i>.
<p>11 Бо <i>й</i> гнів лю́дський Тебе вихваля́є, решту <i>ж</i> гніву Ти по́ясом в'я́жеш.
<p>12 Присягайте й виконуйте Господу, Богові вашому, усі, хто Його оточа́є, хай прино́сять дарунка Грізно́му:
<p>13 Він духа вельмож впокоря́є, страшни́й Він для зе́мних царів!

<h4>76</h4>
<p>1 <i>Для дириґента хору. Для Єдуту́на. Псалом Асафів.</i>
<p>2 Мій голос до Бога, — й я кли́кати буду, мій голос до Бога, — й почує мене!
<p>3 В день недолі моєї шукаю я Господа, <i>до Нього</i> рука моя ви́тягнена вночі й не зомлі́є, не хоче душа моя бути поті́шена:
<p>4 згадаю про Бога й зідха́ю, розважа́ю — й мій дух омліва́є! <i>Се́ла</i>.
<p>5 Ти де́ржиш пові́ки оче́й моїх,<f>[89]</f> я побитий і не говорю́.
<p>6 Пригадую я про дні давні, про роки відві́чні,
<p>7 свою пісню вночі я прига́дую, говорю́ з своїм серцем, а мій дух розважа́є:
<p>8 Чи навіки покине Господь, і вже більш не вподо́бає?
<p>9 Чи навіки спини́лася милість Його́? Чи скінчи́лося слово <i>Його</i> в рід і рід?
<p>10 Чи Бог ми́лувати позабу́в? Чи гнівом замкнув Він Своє милосе́рдя? <i>Се́ла</i>.
<p>11 І промовив був я: „То стражда́ння моє — переміна прави́ці Всевишнього“.
<p>12 Пригада́ю я вчинки Господні, як чудо Твоє я згадаю відда́вна,
<p>13 і буду я ду́мати про кожен Твій чин, і про вчинки Твої опові́м!
<p>14 Боже, — святая доро́га Твоя, котри́й бог великий, як Бог <i>наш</i>?
<p>15 Ти Той Бог, що чу́да вчиняє, Ти ви́явив силу Свою між наро́дами,
<p>16 Ти ви́зволив люд Свій раме́ном, — синів Якова й Йо́сипа! <i>Се́ла</i>.
<p>17 Тебе бачили води, о Боже, Тебе бачили во́ди — <i>й</i> тремтіли, затряслися й безо́дні.
<p>18 Лила́ся струмко́м вода з хмар, тучі ви́дали грім, тако́ж там і сям Твої стрі́ли літали.
<p>19 Гуркіт грому Твого на <i>небесному</i> колі, <i>й</i> блискавки́ освіти́ли вселе́нну, тремті́ла й трясла́ся земля!
<p>20 Через море доро́га Твоя, а сте́жка Твоя — через во́ди великі, і не видно було́ Твоїх стіп.
<p>21 Ти прова́див наро́д Свій, немов ту ота́ру, рукою Мойсея та Ааро́на.

<h4>77</h4>
<p>1 <i>Пісня навча́льна Асафова.</i> Послухай, мій люду, науки моєї, нахиліть своє ухо до слів моїх уст, —
<p>2 нехай я відкрию уста́ свої при́казкою, нехай старода́вні прислі́в'я я ви́словлю!
<p>3 Що́ ми чули й пізнали, і що́ розповідали батьки́ наші нам, —
<p>4 <i>того</i> не сховаємо від їхніх сині́в, будемо розповіда́ти про славу Господню аж до покоління оста́ннього, і про силу Його та про чу́да Його, які Він учинив!
<p>5 Він поставив засві́дчення в Якові, а Зако́на поклав ув Ізраїлі, про які наказав був Він нашим батька́м завідо́мити про них синів їхніх,
<p>6 щоб знало <i>про це</i> поколі́ння майбу́тнє, сини, що наро́джені будуть, — уста́нуть<f>[90]</f> і будуть розповідати своїм дітям.
<p>7 І положать на Бога надію свою, і не забудуть діл Божих, Його ж заповіді берегти́муть.
<p>8 І не стануть вони, немов їхні батьки́, поколі́нням непокі́рливим та бунтівни́чим, поколінням, що серця свого́ не поста́вило міцно, і що дух його Богу невірний.
<p>9 Сини Єфрема, озбро́єні лу́чники, повернулися взад<f>[91]</f> у день бо́ю:
<p>10 вони не берегли́ заповіту Божого, а ходити в Зако́ні Його відреклися,
<p>11 і забули вони Його чи́ни та чу́да Його, які їм показав.
<p>12 Він чудо вчинив був для їхніх батькі́в ув єгипетськім кра́ї, на полі Цоа́нськім:
<p>13 Він море розсік, і їх перепрова́див, а воду поставив, як вал;
<p>14 і прова́див їх хмарою вдень, а ся́йвом огню́ цілу ніч;
<p>15 на пустині Він скелі розсік, і щедро <i>усіх</i> напоїв, як з безо́дні.
<p>16 Він витягнув із скелі пото́ки, і во́ди текли, немов ріки.
<p>17 Та гріши́ли вони проти Нього ще да́лі, і в пустіші гніви́ли Всевишнього,
<p>18 і Бога вони випробо́вували в своїм серці, для душ своїх ї́жі бажаючи.
<p>19 І вони говорили насу́проти Бога <i>й</i> казали: „Чи Бог зможе в пустині трапе́зу згото́вити?“
<p>20 Тож ударив у скелю — і во́ди лину́ли, і полили́ся пото́ки! „Чи Він зможе також дати хліба? Чи Він наготує м'яси́ва наро́дові Своє́му?“
<p>21 Тому́ то почув <i>це</i> Господь та й розгні́вався, — і огонь<f>[92]</f> запалав проти Якова, і проти Ізраїля теж знявся гнів,
<p>22 бо не ві́рували вони в Бога, і на спасі́ння Його не наді́ялись.
<p>23 А Він хмарам згори наказав, — і відчинив двері неба,
<p>24 і спустив, немов дощ, на них ма́нну для їжі, — і збі́жжя небесне їм дав:
<p>25 Хліб а́нгольський<f>[93]</f> їла люди́на, Він послав їм поживи до си́тости!
<p>26 <i>Крім цього</i>, Він схі́днього вітра пору́шив на небі, і міццю Своєю привів полудне́вого вітра, —
<p>27 і дощем на них м'ясо пустив, немов по́рох, а птаство крила́те, як мо́рський пісо́к,
<p>28 і спустив <i>його</i> серед табо́ру його́, коло наметів його.
<p>29 І їли вони та й наси́тились ду́же, — Він їм їхнє бажа́ння приніс!
<p>30 Та <i>ще</i> не вдовольни́ли жада́ння свого́, ще їхня ї́жа <i>була</i> в їхніх уста́х,
<p>31 а гнів Божий підня́вся на них, та й побив їхніх ситих, і вибра́нців Ізраїлевих повали́в.
<p>32 Проте́ ще <i>й далі</i> грішили вони та не вірили в чу́да Його,
<p>33 — і Він докінчи́в у марно́ті їхні дні, а їхні літа́ — у страху.
<p>34 Як Він їх побива́в, то бажали Його, — і верта́лися, й Бога шукали,
<p>35 і прига́дували, що Бог — їхня скеля, і Бог Всевишній — то їхній Викупите́ль.
<p>36 І своїми уста́ми вле́щували Його, а своїм язико́м лжу спліта́ли Йому́,
<p>37 бо їхнє серце не міцно стояло при Нім, і не були́ вони вірні в Його заповіті.
<p>38 Та він, Милосердний, гріх проща́в і <i>їх</i> не губив, і часто відве́ртав Свій гнів, і не буди́в усю Свою лютість,
<p>39 і Він пам'ятав, що вони <i>тільки</i> тіло, вітер, який перехо́дить і не поверта́ється!
<p>40 Скільки вони прогнівля́ли Його на пустині, зневажа́ли Його на степу́!
<p>41 І <i>все знову та</i> знов випробо́вували вони Бога, і зневажа́ли Святого Ізра́їлевого, —
<p>42 вони не пам'ята́ли руки Його з дня, як Він ви́бавив їх із недолі,
<p>43 як в Єгипті чинив Він знаме́на Свої, а на полі Цоа́нському чу́да Свої,
<p>44 і в кров оберну́в річки їхні та їхні пото́ки, щоб вони не пили́.
<p>45 Він послав був на них рої мух, — і їх же́рли вони, і жаб — і вони їх губили.
<p>46 А врожай їхній віддав був Він гу́сені, а їхню пра́цю — сарані́.
<p>47 Виноград їхній Він гра́дом побив, а при́морозком — їхні шовко́виці.
<p>48 І Він градові віддав їхній скот, а бли́скавкам — че́реди їхні.
<p>49 Він послав був на них Свій гнів запальни́й, і лютість, й обу́рення, й у́тиск, насла́ння злих анголі́в.
<p>50 Він дорогу зрівня́в був для гніву Свого, їхні душі не стримав від смерти, життя ж їхнє віддав морови́ці.
<p>51 І побив Він усіх перворі́дних в Єгипті, пе́рвістків сили в наметах Ха́мових.<f>[94]</f>
<p>52 І повів Він, немов ту отару, наро́д Свій, і їх попрова́див, як стадо, в пустині.
<p>53 І провадив безпечно Він їх, і вони не боялись, а море накри́ло було́ ворогів їхніх.
<p>54 І Він їх привів до границі святині Своєї, до тієї гори, що прави́ця Його набула́.
<p>55 І наро́ди Він повиганя́в перед їхнім обличчям, і кинув для них жеребка́ про спа́док, — і в їхніх наме́тах племе́на Ізраїлеві осели́в.
<p>56 Та <i>й далі</i> вони випробо́вували та гніви́ли Всевишнього Бога, і Його постано́в не доде́ржували,
<p>57 і відступали та зраджували, немов їхні батьки відверну́лись, як обма́нливий лук.
<p>58 І же́ртівниками своїми гніви́ли Його, і дрочи́ли Його своїми фіґу́рами.
<p>59 Бог почув<f>[95]</f> <i>усе це</i> — і розгні́вався, і сильно обри́дивсь Ізраїлем,
<p>60 і покинув осе́лю в Шіло́, скинію ту, що вмістив був посеред людей,
<p>61 і віддав до неволі Він силу Свою, а вели́чність Свою — в руку во́рога.
<p>62 І віддав для меча Свій наро́д, і розгнівався був на спа́дщину Свою:
<p>63 його юнакі́в огонь пожира́в, а дівча́там його не співали весі́льних пісе́нь,
<p>64 його священики від меча полягли́, — і не плакали вдови його.
<p>65 Та <i>небавом</i> збудився Господь, немов зо́ сну, як той ве́лет, що ніби вином був підко́шений,
<p>66 і вдарив Своїх ворогів по оза́дку, — вічну га́ньбу їм дав!
<p>67 Та Він погорди́в намет Йо́сипів, і племе́на Єфремового не обрав,
<p>68 а вибрав <i>Собі</i> плем'я Юдине, го́ру Сіон, що її полюбив!
<p>69 І святиню Свою збудував Він, як місце високе, як землю, що навіки її вґрунтува́в.
<p>70 І вибрав Давида, Свого раба, і від коша́р його взяв,
<p>71 від кі́тних ове́чок його Він привів, щоб Якова пас він, народа Свого, та Ізраїля, спа́док Свій, —
<p>72 і він пас їх у щирості серця свого́, і прова́див їх мудрістю рук своїх!

<h4>78</h4>
<p>1 <i>Псалом Аса́фів.</i> Боже, погани ввійшли до спа́дку Твого́, занечи́стили храм Твій святий, Єрусалим на руїни змінили!
<p>2 Рабів Твоїх трупи вони віддали́ на пожи́ву для птаства небесного, тіло Твоїх богобійних — звіри́ні земні́й.
<p>3 Вони розливали їхню кров, немов воду, в око́лицях Єрусалиму, — і не було́ погреба́льників!
<p>4 Ми стали за га́ньбу для наших сусідів, за нару́гу та по́сміх для наших око́лиць.
<p>5 Аж до́ки, о Господи, гні́ватись будеш наза́вжди, <i>доки</i> буде пала́ти Твій гнів, як огонь?
<p>6 Вилий Свій гнів на людей, що Тебе не пізнали, і на ца́рства, що Йме́ння Твого не кличуть,
<p>7 бо вони з'їли Якова, а мешка́ння його опусто́шили!
<p>8 Не пам'ята́й гріхів пре́дківських нам, — нехай попере́дить нас скоро Твоє милосердя, бо ми зо́всім осла́бли!
<p>9 Поможи нам, Боже нашого спасі́ння, ради слави Йме́ння Твого, і збережи́ нас, і прости наші гріхи ради Ймення Свого́!
<p>10 Чого будуть казати пога́ни: „Де їхній Бог?“ Нехай в наших оча́х між наро́дами стане відо́мою помста за проли́ту кров Твоїх рабів,
<p>11 нехай перед лице Твоє ді́йде стогін в'я́зня! За великістю <i>сили</i> раме́на Твого збережи на смерть прироко́ваних!<f>[96]</f>
<p>12 А нашим сусідам верни семикра́тно на лоно їхнє їхню нару́гу, якою Тебе зневажа́ли, о Господи!
<p>13 А ми, Твій наро́д і отара Твого пасови́ська, будем дя́кувати Тобі вічно, будем оповіда́ти про славу Твою з роду в рід!

<h4>79</h4>
<p>1 <i>Для дириґента хору. На „Лілеї“. Свідо́цтво. Псалом Асафів.</i>
<p>2 Па́стирю Ізраїлів, — послухай же, Ти, що прова́диш, немов ту отару, Йо́сипа, що на Херувимах сидиш, — появися
<p>3 перед обличчям Єфре́ма, і Веніями́на, і Манасі́ї! Пробуди Свою силу, і прийди, щоб спасти нас!
<p>4 Боже, приверни нас, і хай засяє обличчя Твоє, — й ми спасе́мось!
<p>5 Господи, Боже Савао́те, — доки будеш Ти гні́ватися на молитву наро́ду Свого?
<p>6 Ти вчинив був, що їли вони слізний хліб,<f>[97]</f> і їх напоїв Ти сльоза́ми великої міри.
<p>7 Ти нас положи́в супере́чкою нашим сусідам, і насміхаються з нас неприя́телі наші.
<p>8 Боже Савао́те, — приверни́ нас, і хай засяє обличчя Твоє, — й ми спасемось!
<p>9 Виногра́дину Ти переніс із Єгипту, Ти вигнав наро́ди — й її посадив,
<p>10 Ти ви́порожнив перед нею,— і закорени́ла коріння своє, й перепо́внила край,
<p>11 гори покрилися тінню її, а ві́ття її — Божі ке́дри,
<p>12 аж до моря галу́зки її посилаєш, а па́рості її — до ріки́!
<p>13 <i>Але́</i> нащо вилім зробив Ти в горо́жі її, — і всі нищать її, хто прохо́дить дорогою?
<p>14 Гризе її вепр лісови́й, і звіри́на польова́ виїдає її!
<p>15 Боже Саваоте, — вернися ж, споглянь із небе́с і побач, і відві́дай цього́ виногра́дника,
<p>16 і охорони <i>його</i>, якого насадила прави́ця Твоя, і галу́зку, яку Ти для Себе зміцни́в!
<p>17 В огні виногра́дина спалена, відтята, гинуть від сва́ру обличчя Твого, —
<p>18 нехай буде рука Твоя над мужем Твоєї прави́ці, на лю́дському сині, якого зміцнив Ти Собі!
<p>19 А ми не відступимо від Тебе, Ти нас оживи́ш, і ми будемо Ім'я́ Твоє кликати!
<p>20 Господи, Боже Саваоте, приверни́ нас, і хай засяє обличчя Твоє, — й ми спасе́мось!

<h4>80</h4>
<p>1 <i>Для дириґента хору. На ґітійськім знарядді. Аса́фів.</i>
<p>2 Співайте Богові, нашій тверди́ні, покли́куйте Богові Якова,
<p>3 заспівайте пісню, і заграйте на бу́бні, на ци́трі приємній із гу́слами,
<p>4 засурмі́ть у сурму́ в новомі́сяччя, на по́вні в день нашого свята,
<p>5 бо це право Ізраїлеві, Зако́н Бога Якова!
<p>6 На сві́дчення в Йо́сипі Він учинив його, як пішов був на землю єгипетську. Почув був <i>там</i> мову, якої не знав:
<p>7 „Раме́на його Я звільнив з тягару́, від коша́ його ру́ки звільнились.
<p>8 Ти був кликав у недолі, — й я ви́дер тебе, Я відповідаю тобі в укритті громові́м, Я ви́пробував був тебе над водою Мери́ви. <i>Се́ла</i>.
<p>9 Слухай же ти, Мій наро́де, і хай Я засві́дчу тобі, о Ізраїлю, — коли б ти послухав Мене:
<p>10 нехай бога чужого у тебе не буде, і не кланяйся богу сторонньому!
<p>11 Я — Господь, Бог твій, що з кра́ю єгипетського тебе вивів, відчини свої уста — і Я їх напо́вню!
<p>12 Але́ Мій народ не послухався був Мого голосу, не згодився зо Мною Ізра́їль, —
<p>13 і Я їх пустив ради впе́ртости їхнього серця, — нехай вони йдуть за своїми пора́дами!
<p>14 Коли б Мій наро́д був послухав Мене, коли б був Ізраїль ходив по доро́гах Моїх,
<p>15 ще мало — і Я похили́в би був їхніх ворогів, і руку Свою поверну́в би був Я на проти́вників їхніх!
<p>16 Ненави́сники Господа йому б покори́лись, — і був би навіки їхній час,
<p>17 і Я жи́ром пшениці його годува́в би, і медом із скелі тебе б насища́в!“

<h4>81</h4>
<p>1 <i>Псалом Аса́фів.</i> Бог на Божім зібра́нні стоїть, серед богів Він судить:
<p>2 „Аж доки ви будете несправедливо судити, і <i>доки</i> бу́дете ви підіймати обличчя<f>[98]</f> безбожних? <i>Се́ла</i>.
<p>3 Розсуді́те нужде́нного та сироту́, оправдайте убогого та бідаря́,
<p>4 порятуйте нужде́нного та бідака́, збережіть з руки несправедливих!“
<p>5 Не пізнали та не зрозуміли, у те́мряві ходять вони. Всі основи землі захита́лись.
<p>6 Я сказав був: „Ви — боги, і сини ви Всевишнього всі,
<p>7 та однак повмира́єте ви, як люди́на, і попа́даєте, як кожен із вельмо́ж“.
<p>8 Устань же, о Боже, <i>та</i> землю суди, бо у вла́ді Твоїй всі наро́ди!

<h4>82</h4>
<p>1 <i>Пісня. Псалом Аса́фів.</i>
<p>2 Боже, не будь мовчазни́м, не мовчи, і не будь Ти спокійним, о Боже, —
<p>3 бо ось зашуміли Твої вороги́, а Твої ненави́сники го́лови попідійма́ли!
<p>4 Вони проти народу Твого хитрий за́дум видумують, і нара́джуються проти тих, кого Ти береже́ш!
<p>5 Вони кажуть: „Ходіть но, та знищимо їх з-між наро́дів,- і згадуватись більш не буде іме́ння Ізраїля!“
<p>6 Бо вони одноду́шно нара́дилися, проти Тебе умови склада́ють, —
<p>7 намети Едо́ма й ізмаїльтя́н, Моа́в та агаря́ни,
<p>8 Ґева́л і Аммо́н, і Амали́к, Филисте́я з мешка́нцями Ти́ру.
<p>9 І Ашшу́р поєднався був з ними, — вони синам Ло́товим стали раме́ном. <i>Се́ла</i>.
<p>10 Зроби їм, як Мідія́нові, як Сісе́рі, як Явінові в долині Кішо́н, —
<p>11 при Ен-До́рі вони були зни́щені, стали погно́єм землі!
<p>12 Поклади їх <i>та</i> їхніх вельмож, як Оре́ва, й як Зе́ева, й як Зе́ваха, й як Цалму́нну, усіх їхніх князі́в,
<p>13 що казали були́: „Візьмі́мо на спа́док для себе поме́шкання Боже“!
<p>14 Боже мій, — бодай стали вони, немов по́рох у вихрі, як солома на вітрі!
<p>15 Як огонь па́лить ліс, й як запалює полу́м'я го́ри,
<p>16 так Ти їх пожени Своїм ви́хром, і настра́ш Своєю бурею!
<p>17 Напо́вни обличчя їхнє со́ромом, і хай шукають вони Твоє Ймення, о Господи!
<p>18 Нехай будуть вони засоро́млені, й за́вжди хай будуть настра́шені, і хай застида́ються, й хай вони зги́нуть!
<p>19 І нехай вони знають, що Ти, — Твоє Ймення Госпо́дь, Сам Ти, Всевишній, на цілій землі!

<h4>83</h4>
<p>1 <i>Для дириґента хору. На ґі́тійськім знарядді. Синів Коре́євих. Псало́м.</i>
<p>2 Які любі осе́лі Твої, Господи Савао́те!
<p>3 Зату́жена та омліва́є душа моя за подві́р'ями Господа, моє серце та тіло моє линуть до Бога Живо́го!
<p>4 І пташка знахо́дить домі́вку, і кубло́ собі ла́стівка, де кладе пташеня́та свої, при жертівниках Твоїх, Господи Саваоте, Ца́рю мій і Боже мій!
<p>5 Блаже́нні, хто ме́шкає в домі Твоїм, — вони будуть пові́ки хвали́ти Тебе́! <i>Се́ла</i>.
<p>6 Блаже́нна люди́на, що в Тобі має силу свою́, <i>блаженні</i>, що в їхньому серці дороги <i>до Те́бе</i>,
<p>7 ті, що через долину Плачу́ перехо́дять, чинять її джерело́м, — і дощ ранній дає благослове́ння!
<p>8 Вони ходять від сили до сили, і показуються перед Богом у Сіоні.
<p>9 Господи, Боже Саваоте, — послухай молитву мою, почуй, Боже Яковів! <i>Се́ла</i>.
<p>10 Щите наш, — поглянь же, о Боже, і придиви́сь до обличчя Свого помаза́нця!
<p>11 Ліпший бо день на подві́р'ях Твоїх, аніж тисяча <i>в іншому місці</i>, — я б вибрав сиді́ти при порозі дому Бога мого, аніж жити в наме́тах безбожности!
<p>12 Бо сонце та щит — Господь, Бог! Господь дає ми́лість та славу, добра не відмовля́є <i>усім</i>, хто в неви́нності хо́дить.
<p>13 Господи Савао́те, — блаже́нна люди́на, що на Тебе наді́ється!

<h4>84</h4>
<p>1 <i>Для дириґента хору. Синів Коре́євих. Псалом.</i>
<p>2 Ти вподо́бав Собі Свою землю, о Го́споди, долю Якову Ти поверну́в,
<p>3 Ти провину наро́ду Свого прости́в, увесь гріх їхній покри́в! <i>Се́ла</i>.
<p>4 Ти гнів Свій увесь занеха́в, Ти повстри́мав Свій гнів від палю́чої лю́тости!
<p>5 Поверни нас до <i>Себе</i>, о Боже нашого спасі́ння, а Свій гнів проти нас поторо́щ!
<p>6 Чи навіки Ти гні́ватись будеш на нас, <i>і</i> протя́гнеш Свій гнів з роду в рід?
<p>7 Отож, Ти ожи́виш нас зно́ву, — і буде радіти наро́д Твій Тобою!
<p>8 Покажи нам, о Господи, милість Свою, і подай нам спасі́ння Своє,
<p>9 нехай я почую, що каже Бог, Господь, бо говорить Він „Мир!“ наро́дові Своєму й Своїм святим, і нехай до безу́мства вони не верта́ються!
<p>10 Справді, спасі́ння Його близьке́ тим, хто боїться Його, щоб слава Його́ була в нашій землі.
<p>11 Милість та правда спіткаються, справедливість та мир поцілуються,
<p>12 правда з землі вироста́є, а справедливість із небе́с визира́є.
<p>13 І Господь дасть добро, а земля наша дасть урожай свій.
<p>14 Справедливість ходитиме перед обличчям Його, і кро́ки свої на дорогу поставить.

<h4>85</h4>
<p>1 <i>Молитва Давидова.</i> Нахили, Господи, ухо Своє <i>і</i> вислухай мене, — бо я бідний та вбогий!
<p>2 Бережи мою душу, бо я богобі́йний, спаси Ти, мій Боже, Свого раба, що на Тебе наді́ю кладе́!
<p>3 Змилосе́рдься до мене, о Господи, бо я кличу до Тебе ввесь день,
<p>4 потіш душу Свого раба, бо до Тебе підно́шу я, Господи, душу мою,
<p>5 бо Ти, Господи, добрий і вибачли́вий, і многомилости́вий для всіх, хто кли́че до Тебе!
<p>6 Почуй же, о Господи, молитву мою, і вислухай голос блага́ння мого, —
<p>7 в день недолі своєї я кличу до Тебе, бо Ти обізве́шся до мене!
<p>8 Нема, Господи, поміж бога́ми такого, як Ти, і <i>чинів</i> нема, як чи́ни Твої!
<p>9 Всі наро́ди, яких Ти створи́в, поприхо́дять і попадають перед лице́м Твоїм, Господи, та Ім'я́ Твоє сла́вити будуть,
<p>10 великий бо Ти, та чу́да вчиняєш, Ти — Бог єдиний!
<p>11 Дорогу Свою покажи мені, Господи, <i>і</i> я бу́ду ходити у правді Твоїй, приєдна́й моє серце боятися Йме́ння Твого́!
<p>12 Я буду всім серцем своїм вихваля́ти Тебе, Господи, Боже Ти мій, і сла́вити буду повіки Ім'я́ Твоє,
<p>13 велика бо милість Твоя надо мною, і вирвав Ти душу мою від шео́лу глибокого!
<p>14 Боже, злочинці повстали на мене, а на́товп гноби́телів прагне моєї душі, і перед собою не ставлять Тебе.
<p>15 А Ти, Господи, Бог щедрий і милосердний, довготерпели́вий і многомилости́вий, і справедли́вий, —
<p>16 зглянься на мене, й помилуй мене, подай же Своєму рабові Свою силу, і спаси сина Своєї неві́льниці!
<p>17 Учини мені знака на добре, — і нехай <i>це</i> побачать мої ненави́сники, і хай засоро́млені будуть, бо Ти, Господи, мені допоміг та мене звесели́в!

<h4>86</h4>
<p>1 <i>Синів Коре́євих. Псалом, Пісня.</i> Основа його<f>[99]</f> — на го́рах святих,
<p>2 Госпо́дь любить брами Сіону понад усі се́лища Яковові.
<p>3 Славне розповіда́ють про тебе, місто Боже! <i>Се́ла</i>.
<p>4 „Тим, хто знає мене, нагадаю про Ра́гав<f>[100]</f> та про Вавило́н; ось Филисте́я та Тир з Ку́шем <i>кажуть</i>: Отой народився був там“.
<p>5 І про Сіон говори́тимуть: „Той і той народився був у ньому, й Сам Всевишній зміцняє його́“!
<p>6 Господь буде лічити у книзі наро́дів: „Оцей народився був там“! <i>Се́ла</i>.
<p>7 І співають, і грають вони: „У Тобі — всі джере́ла мої!“

<h4>87</h4>
<p>1 <i>Пісня. Псалом. Синів Кореєвих. Для дириґента хору. На „Махалат леаннот“. Пісня навча́льна Ге́мана езрахе́янина.</i>
<p>2 Господи, Боже спасі́ння мого́, вдень я кли́чу <i>й</i> вночі Я перед Тобою:
<p>3 хай молитва моя дійде перед обличчя Твоє, нахили Своє ухо до зо́йку мого,
<p>4 душа бо моя насити́лась нещастями, а життя моє збли́зилося до шео́лу!
<p>5 Я до тих прирахований став, що в могилу відхо́дять, я став, немов муж той безсилий.
<p>6 Я кинений серед померлих, немов оті тру́пи, що в гро́бі лежать, що про них Ти не згадуєш більш, і потя́ті вони від Твоєї руки.
<p>7 Умісти́в Ти мене в глибоче́зну могилу, до пітьми́ в глибина́х.
<p>8 На мене лягла́ Твоя лють, і Ти всіма́ Своїми лама́ннями мучив мене. <i>Се́ла</i>.
<p>9 Віддалив Ти від мене знайо́мих моїх, учинив Ти мене за оги́ду для них, Я за́мкнений і не вихо́джу,
<p>10 стемні́ло з біди моє око. Я кожного дня Тебе кличу, о Господи, простяга́ю до Тебе ру́ки свої!
<p>11 Чи Ти чудо вчиниш померлим? Чи тру́пи встануть і будуть хвали́ти Тебе? <i>Се́ла</i>.
<p>12 Хіба милість Твоя буде в гро́бі звіща́тись, а вірність Твоя в аввадо́ні?<f>[101]</f>
<p>13 Чи позна́ється в те́мряві чудо Твоє, а в краю́ забуття́ — справедливість Твоя?
<p>14 Та я кличу до Тебе, о Господи, і вранці молитва моя Тебе випере́джує.
<p>15 Для чо́го, о Господи, кидаєш душу мою, ховаєш від мене обличчя Своє?
<p>16 Нужде́нний я та помираю відма́лку, перено́шу страхіття Твої, я осла́блений став.
<p>17 Перейшли́ надо мною Твої пересе́рдя, страхіття Твої зруйнува́ли мене, —
<p>18 вони оточа́ють мене, як вода, увесь день, вони ра́зом мене обляга́ють.
<p>19 друга й при́ятеля віддалив Ти від мене, знайо́мі мої — <i>як</i> та те́мрява!

<h4>88</h4>
<p>1 <i>Навчальна пісня Ета́на езрахе́янина.</i>
<p>2 Про милості Господа буду співати пові́ки, я буду звіща́ти уста́ми своїми про вірність Твою з роду в рід!
<p>3 Бо я був сказав: „Буде наві́ки збудо́вана милість, <i>а</i> небо — Ти вірність Свою встановля́єш на нім“.
<p>4 „Я склав заповіта з вибра́нцем Своїм, присягнув Я Давидові, Моєму рабо́ві:
<p>5 Встановлю́ Я наві́ки насі́ння твоє, а твій трон Я збудую на вічні віки́“! <i>Се́ла</i>.
<p>6 І небо хвалитиме, Господи, чудо Твоє, також вірність Твою на зібра́нні святих,
<p>7 бо хто в небі поді́бний до Господа? <i>Хто</i> подібний до Господа серед Божих синів?
<p>8 Бог дуже страшни́й у зібра́нні святих, і грізни́й Він на ці́ле довкі́лля Своє!
<p>9 Господи, Боже Саваоте, — хто си́льний, як Ти, Господи? А вірність Твоя — на довкі́ллі Твоїм!
<p>10 Ти пануєш над силою моря, коли підіймаються хви́лі, Ти їх втихоми́рюєш.
<p>11 Ти стиснув Рага́ва, як трупа, <i>і</i> сильним раме́ном Своїм розпоро́шив Своїх ворогів.
<p>12 Твої небеса́, Твоя теж земля, вселе́нна і все, що на ній, — Ти їх заложив!
<p>13 Північ та південє — Ти їх створив, Фаво́р та Хермо́н співають про Йме́ння Твоє.
<p>14 Могутнє раме́но Твоє, рука Твоя си́льна, висока прави́ця Твоя!
<p>15 Справедливість та право — підста́ва престо́лу Твого, милість та правда — обличчя Твоє випере́джують!
<p>16 Блаже́нний наро́д, що знає він поклик святковий, — Господи, вони ходять у світлі обличчя Твого!
<p>17 Радіють вони цілий день Твоїм Іменням, і підви́щуються Твоєю справедливістю,
<p>18 бо окра́са їхньої сили — то Ти, а Твоєю зичли́вістю ріг наш підно́ситься,
<p>19 бо щит наш — Господній, а цар наш — <i>від</i> Святого Ізраїлевого!<f>[102]</f>
<p>20 Тоді богобійним Своїм промовляв Ти в об'я́вленні та говорив: „Я поклав допомогу на сильного, Я вибра́нця підніс із наро́ду:
<p>21 знайшов Я Давида, Свого раба, — Я його намасти́в Своєю святою оливою,
<p>22 щоб із ним була си́льна рука Моя, а раме́но Моє вміцни́ло його́!
<p>23 Ворог на нього не нападе́, а син беззаконня не буде його переслі́дувати,
<p>24 — його ворогів поб'ю́ перед обличчям його, і вда́рю його ненави́сників!
<p>25 Із ним Моя вірність та милість Моя, а Йме́нням Моїм його ріг піднесе́ться, —
<p>26 і Я покладу́ його ру́ку на море, і на рі́ки — прави́цю його.
<p>27 Він Мене буде звати: „Отець Ти мій, Бог мій, і скеля спасі́ння мого́!“
<p>28 Я вчиню́ його теж перворі́дним, найвищим над зе́мних царів.
<p>29 Свою милість для нього наві́ки схова́ю, і Мій заповіт йому вірний,
<p>30 і насіння<f>[103]</f> його покладу́ Я наві́ки, а трона його — як дні неба!
<p>31 Коли ж його діти покинуть Зако́на Мого, і не будуть держа́тись нака́зів Моїх,
<p>32 коли ізнева́жать Мої постано́ви, і не бу́дуть держатись нака́зів Моїх,
<p>33 тоді па́лицею навіщу́ їхню прови́ну, та пора́зами — їхнє беззако́ння!
<p>34 А ласки Своєї від ньо́го Я не заберу́, і не зра́джу <i>його</i> в Своїй вірності,
<p>35 не збезче́щу Свого заповіту, а що́ було з уст Моїх вийшло, того не зміню́!
<p>36 Одне в Своїй святості Я присягнув, — не пові́м Я неправди Давидові:
<p>37 повік буде насі́ння<f>[103]</f> його, а престол його передо Мною — як сонце,
<p>38 як місяць, він буде стояти пові́ки, і Сві́док на хмарі — правди́вий“. <i>Се́ла</i>.
<p>39 А Ти опустив та обри́див, розгнівався Ти на Свого пома́занця, —
<p>40 Ти неважливим зробив запові́та Свого раба, Ти скинув на землю корону його́,
<p>41 всю горо́жу його полама́в, тверди́ні його оберну́в на руїну!
<p>42 Всі грабують його, хто прохо́дить дорогою, — він став для сусідів своїх посміхо́вищем.
<p>43 Підніс Ти правицю його переслі́дувачів, усіх його ворогів Ти поті́шив,
<p>44 і Ти відвернув вістря ша́блі його, у війні ж не підтри́мав його.
<p>45 Ти слави позбавив його, а трона його повалив був на землю,
<p>46 скоротив Ти був дні його мо́лодости, розтягнув над ним сором! <i>Се́ла</i>.
<p>47 Доки, Господи, бу́деш хова́тись наза́вжди, <i>доки</i> буде палати Твій гнів, як огонь?
<p>48 Пам'ятай же про мене, — яка довгота́ життя лю́дського? Для чого створив Ти всіх лю́дських синів на ніщо́?
<p>49 Котри́й чоловік буде жити, а смерти не ба́читиме, збереже свою душу від сили шео́лу? <i>Се́ла</i>.
<p>50 Де Твої́ перші милості, Господи, що їх присягав Ти Давидові у Своїй вірності?
<p>51 Згадай, Господи, про га́ньбу рабів Своїх, яку я ношу́ в своїм лоні <i>від</i> усіх великих наро́дів,
<p>52 якою Твої вороги зневажають, о Господи, і кроки Твого́ помазанця безславлять!
<p>53 Благослове́нний навіки Господь! Амі́нь і амі́нь!<f>[104]</f>

<h4>89</h4>
<p>1 <i>Молитва Мойсея, чоловіка Божого.</i> Господи, пристано́вищем нашим Ти був з роду в рід!
<p>2 Пе́рше ніж го́ри наро́джені, і <i>поки</i> Ти витворив землю та світ, то від віку й до віку — Ти Бог!
<p>3 Ти люди́ну вертаєш до по́роху, і кажеш: „Вернітеся, лю́дські сини!“
<p>4 Бо в оча́х Твоїх тисяча літ, — немов день той вчорашній, який проминув, й <i>як</i> сторо́жа нічна́.
<p>5 Пустив Ти на них течію́, вони стали, як сон, вони, як трава, що мина́є:
<p>6 уранці вона розцвітає й росте, — а на вечір зів'я́не та со́хне!
<p>7 Бо від гніву Твого ми ги́немо, і пересердям Твоїм перестра́шені, —
<p>8 Ти наші прови́ни поклав перед Себе, гріхи ж нашої мо́лодости — на світло Свого лиця!
<p>9 Бо всі наші дні промайну́ли у гніві Твоїм, скінчи́ли літа́ ми свої, як зідха́ння.
<p>10 Дні літ наших — у них сімдеся́т літ, а при силах — вісімдеся́т літ, і го́рдощі їхні — стражда́ння й марно́та, бо <i>все</i> швидко минає, і ми відліта́ємо.
<p>11 Хто відає силу гніву Твого́? А Твоє пересе́рдя — як страх перед Тобою!
<p>12 Навчи нас лічи́ти отак наші дні, щоб ми набули́ серце мудре!
<p>13 Привернися ж, о Господи, — доки <i>терпі́тимемо</i>? — і пожалій Своїх рабів!
<p>14 Насити́ нас ура́нці Своїм милосердям, і ми бу́демо співати й радіти по всі наші дні!
<p>15 Порадуй же нас за ті дні, коли Ти впокоря́в нас, за ті ро́ки, що в них ми зазнали лихого!
<p>16 Нехай ви́явиться Твоє ді́ло рабам Твоїм, а вели́чність Твоя — їхнім сина́м,
<p>17 і хай буде над нами благоволі́ння Господа, Бога нашого, і ді́ло рук наших утверди́ нам, і діло рук наших — утверди́ його!

<h4>90</h4>
<p>1 Хто живе під покровом Всевишнього, хто в тіні́ Всемогутнього мешкає,
<p>2 той скаже до Господа: „Охоро́но моя та тверди́не моя, Боже мій“, — я наді́юсь на Нього!
<p>3 Бо Він тебе вирве з тене́т птахоло́ва, з морови́ці згубно́ї,
<p>4 Він перо́м Своїм вкриє тебе, і під кри́льми Його заховаєшся ти! Щит та лук — Його правда.
<p>5 Не будеш боятися стра́ху нічно́го, <i>ані</i> стріли, що вдень пролітає,
<p>6 <i>ані</i> зарази, що в те́мряві ходить, <i>ані</i> морови́ці, що нищить опі́вдні, —
<p>7 впаде тисяча з боку від тебе, і десять тисяч право́руч від тебе, до тебе ж не ді́йде!
<p>8 Тільки своїми очима поди́вишся, — і заплату безбожним попобачиш,
<p>9 бо Господа, охорону мою, Всевишнього ти учини́в за своє пристано́вище!
<p>10 Тебе зло не спітка́є, і до наме́ту твого вдар не набли́зиться,
<p>11 бо Своїм Ангола́м Він накаже про тебе, щоб тебе пильнували на всіх дорогах твоїх, —
<p>12 на руках вони будуть носити тебе, щоб не вдарив об камінь своєї ноги́!
<p>13 На лева й вужа́ ти наступиш, левчука́ й крокодила ти будеш топта́ти!
<p>14 „Що бажав він Мене, то його збережу́, зроблю́ його сильним, — бо знає Ім'я́ Моє він;
<p>15 як він Мене кли́катиме, то йому відповім, Я з ним буду в недолі, врятую його та просла́влю його,
<p>16 <i>і</i> довгістю днів Я наси́чу його, і він бачити буде спасі́ння Моє!“

<h4>91</h4>
<p>1 <i>Псалом. Пісня на день суботній.</i>
<p>2 То добре, щоб дякувати Господе́ві й виспі́вувати Йме́ння Твоє, о Всевишній,
<p>3 вранці розповіда́ти про милість Твою, а ночами — про правду Твою —
<p>4 на десятистру́нній й на а́рфі, на лю́тні <i>та</i> гу́слах,
<p>5 бо потішив мене Ти, о Господи, вчинком Своїм, — про діла́ Твоїх рук я співаю!
<p>6 Які то вели́чні діла Твої, Господи, дуже глибокі думки́ Твої,
<p>7 — нерозумна люди́на не знає, а недо́умок не зрозуміє того́!
<p>8 Коли несправедливі ростуть, як трава, і цвітуть всі злочи́нці, то <i>на те</i>, щоб навіки були вони знищені, —
<p>9 а Ти, Господи, на висоті повік-віку!
<p>10 Бо ось вороги Твої, Господи, бо ось вороги Твої згинуть, розпоро́шаться всі беззако́нники!
<p>11 І Ти ро́га<f>[105]</f> мого підні́с немов в одноро́жця, мене намастив Ти оливою свіжою.
<p>12 І дивилося око моє на <i>зане́пад</i> моїх ворогів, тих злочинців, що на мене встають, — почують <i>про це</i> мої уші!
<p>13 Зацвіте́ справедливий, як па́льма, і ви́женеться, немов кедр на Лива́ні, —
<p>14 посаджені в домі Господнім цвітуть на подві́р'ях нашого Бога,
<p>15 іще в сивині́ вони будуть цвісти́, будуть ситі та свіжі,
<p>16 щоб розповідати, що щирий Господь, моя скеля, і в Ньому неправди нема!

<h4>92</h4>
<p>1 Царю́є Госпо́дь, — зодягну́вся у ве́лич, зодягнувся Господь, опереза́вся Він силою, — і міцно поставлений все́світ, щоб не захитався!
<p>2 Престол Твій поста́влений міцно спрада́вна, від вічности Ти!
<p>3 Ріки підне́сли, о Господи, ріки підне́сли свій гу́ркіт, ріки бу́дуть підно́сити шум від уда́ру їхніх хвиль, —
<p>4 <i>та</i> над гу́ркіт великих тих вод, над мо́рські потужнії хвилі, — могутні́ший Господь у висоті́!
<p>5 Свідо́цтва Твої дуже певні, <i>а</i> дому Твоєму нале́житься святість, о Господи, на довгії дні!

<h4>93</h4>
<p>1 Бог помсти — Господь, Бог помсти з'явився, —
<p>2 піднеси́ся, о Су́дде землі, бундю́чним запла́ту віддай!
<p>3 Аж доки безбожні, о Господи, аж доки безбожні втіша́тися будуть?
<p>4 <i>Доки</i> бу́дуть верзти́, говорити бундю́чно, <i>доки</i> будуть пиша́тись злочинці?
<p>5 Вони тиснуть наро́д Твій, о Господи, а спадок Твій вони му́чать.
<p>6 Вдову́ та чужи́нця вбивають вони, і мордують сирі́т
<p>7 та й говорять: „Не бачить Господь, і не завва́жить Бог Яковів“.
<p>8 Зрозумійте <i>це</i> ви, нерозумні в наро́ді, а ви, убогі на розум, коли набере́теся глу́зду?
<p>9 Хіба Той, що ухо щепи́в, — чи Він не почує? Хіба Той, що око створи́в, — чи Він не побачить?
<p>10 Хіба Той, що карає наро́ди, — чи Він не скарта́є, Він, що навчає люди́ну знання́?
<p>11 Господь знає <i>всі</i> лю́дські думки́, що марно́та вони!
<p>12 Блаженний той муж, що його Ти караєш, о Господи, і з Зако́ну Свого навчаєш його́,
<p>13 щоб його заспоко́їти від лиходе́ння, аж поки не ви́копана буде яма безбожному,
<p>14 бо Господь не опустить наро́ду Свого, а спа́дку Свого не поли́шить,
<p>15 бо до праведности суд пове́рнеться, а за ним — всі невинного серця!
<p>16 Хто встане зо мною навпроти злости́вих, хто встане зо мною навпроти злочинців?
<p>17 Коли б не Господь мені в поміч, то душа моя тро́хи була́ б не лягла́ в царство смерти!
<p>18 Коли я кажу: „Похитнулась нога моя“, то, Господи, милість Твоя підпира́є мене!
<p>19 Коли мої думки́ болючі в нутрі́ моїм мно́жаться, то розради Твої веселять мою душу!
<p>20 Чи престол беззако́ння з Тобою з'єдна́ється, той, що гріх учиняє над право?
<p>21 Збираються проти душі справедли́вого, і чисту кров винува́тять.
<p>22 І Господь став для мене тверди́нею, і мій Бог <i>став</i> за скелю приту́лку мого,
<p>23 і Він їхню силу на них повернув, і злом їхнім їх нищить, їх нищить Господь, Бог наш!

<h4>94</h4>
<p>1 Ходіть, заспіваймо Господе́ві, покли́куймо радісно скелі спасі́ння нашого,
<p>2 хвалою обличчя Його випере́джуймо, співаймо для Нього пісні́,
<p>3 бо Господь — Бог великий, і великий Він Цар над богами всіма́,
<p>4 що в Нього в руці глиби́ни землі, і Його верхогі́р'я гірські́,
<p>5 що море Його, і вчинив Він його, і руки Його суході́л уформува́ли!
<p>6 Прийдіть, поклоні́мося, і припаді́м, на коліна впаді́м перед Господом, що нас учинив!
<p>7 Він наш Бог, а ми люди Його пасови́ська й отара руки Його. Сьогодні, коли Його голос почуєте,
<p>8 „не робіте твердим<f>[106]</f> серця вашого, мов при Мери́ві, немов на пустині в день спро́би,
<p>9 коли ваші батьки́ Мене брали на спро́бу, Мене випробо́вували, також бачили ді́ло Моє.
<p>10 Сорок літ був оги́дним мені оцей рід, й Я сказав: Цей наро́д — блудосерді вони, й не пізнали доріг Моїх,
<p>11 тому́ заприсягся Я в гніві Своїм, що до місця Мого відпочинку не вві́йдуть вони!“

<h4>95</h4>
<p>1 Співайте для Господа пісню нову́, уся зе́мле, — співайте для Господа!
<p>2 Співайте для Господа, благословля́йте Ім'я́ Його, з дня на день сповіщайте спасі́ння Його!
<p>3 Розповідайте про славу Його між пога́нами, про чу́да Його — між усі́ми наро́дами,
<p>4 бо великий Господь і просла́влений ве́льми, Він грізни́й понад богів усіх!
<p>5 Бо всі боги наро́дів — божки́, а Госпо́дь створив небеса́, —
<p>6 перед лицем Його слава та велич, сила й краса — у святині Його!
<p>7 Дайте Господу, ро́ди наро́дів, дайте Господу славу та силу,
<p>8 дайте Господу славу йме́ння Його, жертви прино́сьте і вхо́дьте в подві́р'я Його!
<p>9 Додолу впадіть ув оздо́бі святій перед Господом, тремтіть перед обличчям Його, уся зе́мле,
<p>10 сповістіть між наро́дами: „Царю́є Госпо́дь! Він вселе́нну зміцни́в, щоб не захита́лась, Він бу́де судити людей справедли́во“!
<p>11 Хай небо радіє, і хай весели́ться земля, нехай гримить море й усе, що у нім,
<p>12 нехай поле радіє та все, що на ньому! Нехай заспівають тоді всі дере́ва лісні́, —
<p>13 перед Господнім лицем, бо гряде́<f>[107]</f> Він, бо зе́млю судити гряде́,<f>[107]</f> — Він за справедливістю буде судити вселе́нну, і наро́ди — по правді Своїй!

<h4>96</h4>
<p>1 Царю́є Господь: хай радіє земля, нехай веселя́ться числе́нні острови́!
<p>2 Хмара та мо́рок круг Нього, справедливість та право — підстава престолу Його.
<p>3 Огонь іде перед лицем Його́, і ворогів Його па́лить навко́ло.
<p>4 Освітили вселе́нну Його блискави́ці, — <i>те</i> бачить земля та тремти́ть!
<p>5 Гори, як віск, розтопи́лися перед обличчям Господнім, перед обличчям Господа всієї землі.
<p>6 Небо розповідає про правду Його, й бачать славу Його всі наро́ди.
<p>7 Нехай посоро́млені будуть усі, хто і́долам служить, хто божка́ми вихва́люється! Додо́лу впадіть перед Ним, усі бо́ги!
<p>8 Почув і звесели́вся Сіон, і поті́шились Юдині до́чки через Твої при́суди, Господи,
<p>9 бо над усією землею Найви́щий Ти, Господи, над бога́ми всіма́ Ти піднесе́ний сильно!
<p>10 Хто Господа любить, — нена́видьте зло! Хто рятує душі святих Своїх, Той ви́зволить їх із руки несправедли́вих.
<p>11 Світло сі́ється для справедливого, а для простосердих — розра́да.
<p>12 Радійте, праведні, Господом, і славте Його святу па́м'ять!

<h4>97</h4>
<p>1 <i>Псалом.</i> Співайте для Господа пісню нову́, бо Він чу́да вчинив! Йому помогла́ прави́ця Його та святе раме́но Його.
<p>2 Спасі́ння Своє Господь ви́явив, перед очима наро́дів відкрив Свою правду.
<p>3 Пам'ятає Він <i>Якову</i> милість Свою, й Свою вірність для дому Ізра́їля. Бачать всі кі́нці землі те спасі́ння, що <i>чинить</i> наш Бог.
<p>4 Уся зе́мле, викли́куйте Господу, покли́куйте радісно, і співайте та грайте!
<p>5 Грайте Господе́ві на гу́слах, на гу́слах і піснопі́нням,
<p>6 на су́рмах і голосом рогу викликуйте перед обличчям Царя Цього й Господа!
<p>7 Нехай шумить море й усе, що у ньому, вселе́нна й мешка́нці її,
<p>8 ріки хай плещуть в долоні, ра́зом радіють хай го́ри
<p>9 перед обличчям Господнім, бо Він землю судити гряде́: Він за справедливістю буде судити вселе́нну, і народи по правді!

<h4>98</h4>
<p>1 Царює Господь, — <i>і</i> наро́ди тремтя́ть, сидить на Херуви́мах, і трясе́ться земля!
<p>2 Великий Госпо́дь на Сіоні, і підне́сений Він над усі́ма наро́дами!
<p>3 Хай Ім'я́ Твоє сла́влять, — велике й грізне́ воно!
<p>4 А сила Царя любить право, справедливість Ти міцно поста́вив, Ти Якову право та правду вчинив!
<p>5 Звели́чуйте Господа, нашого Бога, і вклоняйтесь підні́жкові ніг Його, — Він <i>бо</i> Святий!
<p>6 Мойсей й Ааро́н — серед священиків Його, а Самуїл серед тих, що кличуть Іме́ння Його. Вони кликали до Господа, — і Він вислухав їх,
<p>7 у стовпі хмари до них говорив. Вони зберіга́ли свідо́цтва Його й постано́ви, що Він дав був для них.
<p>8 Господи, Боже наш, — Ти вислухо́вував їх, Ти був для них Богом виба́чливим, але мстився за їхні діла́.
<p>9 Звеличуйте Господа, нашого Бога, і вклоня́йтеся перед горою святою Його, — бо Святий Господь, Бог наш!

<h4>99</h4>
<p>1 <i>Вдя́чний псало́м.</i> Уся зе́мле, покли́куйте Господу!
<p>2 Служіть Господе́ві із радістю, перед обличчя Його підійдіте зо співом!
<p>3 Знайте, що Господь — Бог Він, Він нас учини́в, і Його́ ми, — Його <i>ми</i> народ та отара Його пасови́ська.
<p>4 Увійдіть в Його бра́ми з подя́куванням, на подві́р'я Його́ з похвало́ю! Виславляйте Його, Ім'я́ Його благословля́йте,
<p>5 бо добрий Господь, Його милість навіки, а вірність Його — з роду в рід!

<h4>100</h4>
<p>1 <i>Псалом Давидів.</i> Я виспі́вувати буду про милість та суд, я буду співати до Тебе, о Господи,
<p>2 придивля́тимуся до доро́ги невинного. Коли при́йдеш до мене? Я буду ходити в неви́нності серця свого́ серед дому мого́,
<p>3 не поставлю я перед очи́ма своїми речі нікче́мної, діло відступства нена́виджу, — не приляже до мене воно,
<p>4 перекі́рливе серце відхо́дить від мене, лихого не знаю!
<p>5 Хто таємно обчо́рнює бли́жнього свого, — я зни́щу того́, високоо́кого й гордосе́рдого, — його не стерплю́!
<p>6 Мої очі — на вірних землі, щоб сиділи зо мною. Хто хо́дить дорогою невинного, той буде служити мені.
<p>7 Обма́нець не сяде в сере́дині дому мого, <i>і</i> міцно не стане навпроти очей моїх неправдомо́вець!
<p>8 Всіх безбожних землі буду ни́щити кожного ра́нку, щоб з міста Господнього ви́губити всіх злочинців!

<h4>101</h4>
<p>1 <i>Молитва вбогого, коли він слабне та перед Господнім лицем виливає мову свою.</i>
<p>2 Господи, ви́слухай молитву мою, і блага́ння моє нехай ді́йде до Тебе!
<p>3 Не ховай від мене обличчя Свого́, в день недолі моєї — схили Своє ухо до ме́не, в день блага́ння озвися неба́вом до мене!
<p>4 Бо минають, як дим, мої дні, а кості мої — немов ви́сохли в о́гнищі.
<p>5 Як трава та — поби́те та ви́сохло серце моє, так що я забував їсти хліб свій.
<p>6 Від зо́йку стогна́ння мого прили́пли до тіла мого мої кості.
<p>7 Уподо́бився я пелика́нові пустині, я став, як той пу́гач руїн!
<p>8 Я безсонний, і став, немов пташка само́тня на да́сі.
<p>9 Увесь день ображають мене вороги́ мої, ті, хто з мене кепку́є, заприсяглись проти мене!
<p>10 І по́піл я їм, немов хліб, а напо́ї свої із плаче́м перемі́шую, —
<p>11 через гнів Твій та лютість Твою, бо підняв був мене Ти та й кинув мене́.
<p>12 Мої дні — як похи́лена тінь, а я сохну, немов та трава!
<p>13 А Ти, Господи, бу́деш повік пробува́ти, а пам'ять Твоя — з роду в рід.
<p>14 Ти встанеш та змилуєшся над Сіо́ном, бо час учини́ти йому милосердя, бо прийшов речене́ць,
<p>15 бо раби Твої покоха́ли <i>й</i> камі́ння його́, і порох його полюбили!
<p>16 І будуть боятись наро́ди Господнього Йме́ння, а всі зе́мні царі — слави Твоєї.
<p>17 Бо Господь побудує Сіона, поя́виться в славі Своїй.
<p>18 До молитви забутих зве́рнеться Він, і моли́тви їхньої не осоро́мить.
<p>19 Запишеться це поколі́нню майбу́тньому, і наро́д, який ство́рений буде, хвали́тиме Господа,
<p>20 бо споглянув Він із високо́сти святої Своєї, Господь зо́рив на землю з небе́с,
<p>21 щоб почути зідха́ння ув'я́зненого, щоб на смерть прироко́ваних ви́зволити,
<p>22 щоб розповіда́ти про Йме́ння Господнє в Сіоні, а в Єрусалимі — про славу Його,
<p>23 коли ра́зом зберу́ться наро́ди й держа́ви служи́ти Господе́ві.
<p>24 Мою силу в дорозі Він ви́снажив, дні мої скороти́в.
<p>25 Я кажу́: „Боже мій, — не бери Ти мене в половині днів моїх! Твої ро́ки — на вічні віки.
<p>26 Колись землю Ти був закла́в, а небо — то чин Твоїх рук, —
<p>27 позникають вони, а Ти бу́деш стояти. І всі вони, як оде́жа, загинуть, Ти їх зміниш, немов те вбрання́, — і мину́ться вони.
<p>28 Ти ж — Той Самий, а роки Твої не закі́нчаться!
<p>29 Сини Твоїх рабів будуть жити, а їхнє насіння стоя́тиме міцно перед обличчям Твоїм!“

<h4>102</h4>
<p>1 <i>Давидів.</i> Благослови́, душе́ моя, Господа, і все нутро моє — святе Йме́ння Його́!
<p>2 Благослови, душе моя, Господа, і не забувай за всі доброді́йства Його́!
<p>3 Всі провини Твої Він прощає, всі неду́ги твої вздоровля́є.
<p>4 Від могили життя твоє Він визволя́є, Він милістю та милосердям тебе корону́є.
<p>5 Він бажа́ння твоє насича́є добром, — відно́виться, мов той орел, твоя ю́ність!
<p>6 Господь чинить правду та суд для всіх переслі́дуваних.
<p>7 Він дороги Свої об'явив був Мойсе́єві, діла́ Свої — ді́тям Ізра́їлевим.
<p>8 Щедрий і милосердний Господь, довготерпели́вий і многомилости́вий.
<p>9 Не за́вжди <i>на нас</i> ворогує, і не навіки захо́вує <i>гнів</i>.
<p>10 Не за нашими про́гріхами Він пово́диться з нами, і відплачує нам не за прови́нами нашими.
<p>11 Бо як ви́соко небо стоїть над землею, — велика така Його милість до тих, хто боїться Його́,
<p>12 як далекий від за́ходу схід, так Він віддали́в від нас наші провини!
<p>13 Як жалує ба́тько дітей, так Господь пожалі́вся над тими, хто боїться Його,
<p>14 бо знає Він ство́рення наше, пам'ятає, що ми — по́рох:
<p>15 чоловік — як трава дні його, немов цвіт польови́й — так цвіте він,
<p>16 та вітер пере́йде над ним — і немає його, і вже місце його не пізна́є його.
<p>17 А милість Господня від віку й до віку на тих, хто боїться Його, і правда Його — над синами синів,
<p>18 що Його заповіта доде́ржують, і що пам'ята́ють нака́зи Його, щоб виконувати їх!
<p>19 Господь міцно поставив на Небі престо́ла Свого́, а Ца́рство Його над усім володі́є.
<p>20 Благослові́ть Господа, Його Анголи́, ве́летні сильні, що вико́нуєте Його слово, щоб слухати голосу слів Його!
<p>21 Благословіть Господа, усі сили небесні Його́, слу́ги Його, що чините волю Його́!
<p>22 Благословіть Господа, всі діла́ Його, на всіх місця́х царюва́ння Його! Благослови, душе моя, Го́спода!

<h4>103</h4>
<p>1 Благослови, душе моя, Господа! Господи, Боже мій, Ти ве́льми великий, зодягну́вся Ти в ве́лич та в славу!
<p>2 Зодягає Він світло, як ша́ти, небеса́ простягає, немов би заві́су.
<p>3 Він ставить на во́дах пала́ти Свої, хма́ри кладе за Свої колесни́ці, ходить на кри́лах вітро́вих!
<p>4 Він чинить вітри́ за Своїх посланці́в, палю́чий огонь — за Своїх слуг.
<p>5 Землю Ти вгрунтува́в на осно́вах її, щоб на вічні віки вона не захита́лась,
<p>6 безо́днею вкрив Ти її, немов шатою. Стала вода над гора́ми, —
<p>7 від погро́зи Твоєї вона втекла́, від гу́ркоту грому Твого побігла вона, —
<p>8 виходить на го́ри <i>та</i> схо́дить в доли́ни, на місце, що Ти встанови́в був для неї.
<p>9 Ти границю поклав, щоб <i>її</i> вона не перейшла́, щоб вона не верну́лася землю покрити.
<p>10 Він джере́ла пускає в пото́ки, що пливуть між гора́ми,
<p>11 напува́ють вони всю пільну́ звірину́, <i>ними</i> дикі осли́ гасять спра́гу свою.
<p>12 Птаство небесне над ними живе, видає воно голос з-посе́ред галу́зок.
<p>13 Він напоює гори з пала́ців Своїх, із плоду чи́нів Твоїх земля си́титься.
<p>14 Траву для худоби виро́щує, та зелени́ну для праці люди́ні, щоб хліб добува́ти з землі,
<p>15 і вино, що серце люди́ні воно звеселя́є, щоб більш <i>від</i> оливи блищало обличчя, і хліб, що серце люди́ні зміцня́є.
<p>16 Насичуються Господні дере́ва, ті ке́дри лива́нські, що Ти насади́в,
<p>17 що там ку́бляться пта́хи, бузько́, — кипари́си мешка́ння його.
<p>18 Го́ри високі — для диких кози́ць, скелі — схо́вище ске́льним звіри́нам.
<p>19 <i>і</i> місяця Він учинив для озна́чення ча́су, сонце знає свій за́хід.
<p>20 Темноту́ Ти наво́диш — і ніч настає, в ній пору́шується вся звіри́на лісна́, —
<p>21 рича́ть левчуки́ за здоби́чею та шукають від Бога своєї пожи́ви.
<p>22 Сонце <i>ж</i> засвітить — вони повтікають, та й кладуться по но́рах своїх.
<p>23 Люди́на виходить на працю свою, й на роботу свою аж до ве́чора.
<p>24 Які то числе́нні діла Твої, Господи, — Ти мудро вчинив їх усіх, Твого тво́рива повна земля!
<p>25 Ось море велике й розло́го-широ́ке, — там повзю́че, й числа <i>їм</i> немає, звіри́на мала́ та велика!
<p>26 Ходять там кораблі, <i>там</i> той левіята́н, якого створив Ти, щоб ба́витися йому <i>в мо́рі</i>.
<p>27 Вони всі чекають Тебе, — щоб Ти ча́су свого поживу їм дав.
<p>28 Даєш їм — збирають вони, руку Свою розкрива́єш — добром насича́ються.
<p>29 Ховаєш обличчя Своє — то вони переля́кані, забираєш їм духа — вмирають вони, та й верта́ються до свого по́роху.
<p>30 Посилаєш Ти духа Свого — вони тво́ряться, і Ти відновля́єш обличчя землі.
<p>31 Нехай буде слава Господня навіки, хай діла́ми Своїми радіє Господь!
<p>32 Він погляне на землю — й вона затремти́ть, доторкне́ться до гір — і диму́юти вони!
<p>33 Я буду співати Господе́ві в своє́му житті, буду грати для Бога мого, аж поки живу́!
<p>34 Буде приємна Йому моя мова, — я Господом буду радіти!
<p>35 Неха́й згинуть грі́шні з землі,а безбожні — немає вже їх! Благослови, душе моя, Господа! Алілу́я!<f>[108]</f>

<h4>104</h4>
<p>1 Дякуйте Господу, кличте Ім'я́ Його́, серед наро́дів звіщайте про чи́ни Його!
<p>2 Співайте Йому, грайте Йому, говоріть про всі чу́да Його́!
<p>3 Хваліться святим Його Йме́нням, хай ті́шиться серце шука́ючих Господа!
<p>4 Пошу́куйте Господа й силу Його, лице Його за́вжди шукайте!
<p>5 Пам'ятайте про чу́да Його, які Він учинив, про озна́ки Його та про при́суди уст Його,
<p>6 <i>ви</i>, насіння Авраама, раба Його, сини Яковові, вибра́нці Його́!
<p>7 Він — Госпо́дь, Бог наш, по ці́лій землі Його при́суди!
<p>8 Він пам'ятає наві́ки Свого заповіта, те слово, яке наказав був на тисячу родів,
<p>9 що склав Він його з Авраа́мом, і прися́гу Свою — для Ісака.
<p>10 Він поставив її за Зако́на для Якова, Ізраїлеві — заповітом навіки,
<p>11 говорячи: „Я дам тобі Край ханаа́нський, частину спа́дщини для вас“!
<p>12 Тоді їх було́ невелике число, нечисле́нні були та прихо́дьки на ній,
<p>13 і ходили вони від наро́ду до наро́ду, від царства до іншого лю́ду.
<p>14 Не дозво́лив ніко́му Він кри́вдити їх, і за них Він царям докоря́в:
<p>15 „Не дото́ркуйтеся до Моїх помаза́нців, а пророкам Моїм не робі́те лихого!“
<p>16 І покликав Він голод на землю, всяке хлі́бне стебло́ полама́в.
<p>17 Перед їхнім обличчям Він мужа послав, — за раба Йо́сип про́даний був.
<p>18 Кайда́нами му́чили но́ги його, залізо пройшло в його тіло,
<p>19 аж до ча́су випо́внення сло́ва Його, — слово Господнє його було ви́явило.
<p>20 Цар послав — і його розв'яза́в, воло́дар народів — і його був звільни́в.
<p>21 Він настанови́в його паном над домом своїм, і воло́дарем над усім маєтком своїм,
<p>22 щоб в'язни́в він його можновла́дців по волі своїй, а старших його умудря́в.
<p>23 І Ізраїль прибув до Єги́пту, і Яків заме́шкав у Ха́мовім кра́ї.<f>[109]</f>
<p>24 А наро́д Свій Він сильно розмно́жив, і зробив був рясні́шим його від його ворогів.
<p>25 Він переміни́в їхнє серце, щоб народа Його ненави́діли, щоб брались на хи́трощі проти рабів Його.
<p>26 Він послав був Мойсея, Свого раба, Аарона, що вибрав його,
<p>27 — вони положили були серед них Його ре́чі знаме́нні, та чу́да у Ха́мовім<f>[109]</f> кра́ї.
<p>28 Він темно́ту наслав — і поте́мніло, і вони не проти́вились слову Його.
<p>29 Він перемінив їхню воду на кров, і вмори́в їхню рибу.
<p>30 Їхній край зарої́вся був жа́бами, <i>навіть</i> в поко́ях царів їхніх.
<p>31 Він сказав — й прибули́ рої мух, воші в ці́лому о́бширі їхньому.
<p>32 Він градом зробив їхній дощ, палю́чий огонь — на їхню землю.
<p>33 І Він повибивав виноград їхній та фіґове дерево їхнє, і дереви́ну на о́бширі їхньому повило́млював.
<p>34 Він сказав — і найшла сарана́ та гу́сінь без ліку, —
<p>35 усю ярину́ в їхнім кра́ї поже́рла, і плід землі їхньої з'їла.
<p>36 І Він повбивав усіх пе́рвістків в їхньому краї, поча́ток усякої їхньої сили.
<p>37 І Він ви́провадив їх у срі́блі та в золоті, і серед їхніх племе́н не було́, хто б спіткну́вся.
<p>38 Єгипет радів, коли вийшли вони, бо страх перед ними напа́в був на них.
<p>39 Він хмару простяг на заслону, а огонь — на осві́тлення ночі.
<p>40 Зажадав був <i>Ізраїль</i> — і Він перепели́ці наслав, і хлібом небесним Він їх годува́в.
<p>41 Відчинив був Він скелю — й лину́ла вода, потекли́ були ріки в пустинях,
<p>42 бо Він пам'ятав за святе Своє слово, <i>за</i> Авраама, Свого раба.
<p>43 І Він з радістю вивів наро́д Свій, зо співом — вибра́нців Своїх,
<p>44 І їм землю наро́дів роздав, і посі́ли вони працю лю́дів,
<p>45 щоб вико́нували Його за́повіді, та зако́ни Його берегли́! Алілу́я!

<h4>105</h4>
<p>1 <i>Алілу́я!</i> Дякуйте Господу, добрий бо Він, бо наві́ки Його милосе́рдя!
<p>2 Хто розка́же про ве́лич Господню, розповість усю славу Його́?
<p>3 Блаженні, хто де́ржиться права, хто чинить правду кожного ча́су!
<p>4 Згадай мене, Господи, в ласці Своїй до народу Свого́, відві́дай мене спасі́нням Своїм,
<p>5 щоб побачити добре вибра́нців Твоїх, щоб я ті́шився радощами Твого наро́ду, і хвалився зо спа́дком Твоїм!
<p>6 Ми згрішили з батька́ми своїми, скриви́ли, неправди́ве чинили.
<p>7 Не зважа́ли на чу́да Твої батьки наші в Єгипті, многоти́ Твоїх ласк не прига́дували й бунтува́лись над морем, над морем Черво́ним.<f>[110]</f>
<p>8 Та Він ради Ймення Свого їх спас, щоб виявити Свою силу.
<p>9 Він кли́кнув на море Червоне — і ви́сохло, і Він їх повів через мо́рські глиби́ни, немов по пустині!
<p>10 І Він спас їх з руки неприя́теля, визволив їх з руки ворога,—
<p>11 і закрила вода супроти́вників їхніх, жоден з них не зоста́вся!
<p>12 Тоді то в слова́ Його вві́рували, виспі́вували Йому славу.
<p>13 <i>Та</i> скоро забули вони Його чин, не чекали пора́ди Його́,
<p>14 і пала́ли в пустині жада́нням, і Бога в пустині <i>ізнов</i> випробо́вували,
<p>15 і Він їхнє жада́ння їм дав, але худість<f>[111]</f> послав в їхню душу.
<p>16 Та Мойсею поза́здрили в та́борі, <i>й</i> Ааронові, святому Господньому.
<p>17 Розкрилась земля — і Дата́на погли́нула, Авіро́нові збори накрила,
<p>18 і огонь запалав на їхніх збо́рах, — <i>і</i> по́лум'я те попали́ло безбожних.
<p>19 Зробили тельця́ на Хори́ві, і били поклони бовва́нові ви́литому, —
<p>20 і змінили вони свою славу на образ вола́, що траву пожирає,
<p>21 забули про Бога, свого Спасителя, що велике в Єгипті вчинив,
<p>22 у землі Ха́мовій чу́да, страшні ре́чі над морем Червоним.
<p>23 І сказав Він пони́щити їх, коли б не Мойсей, вибра́нець Його, що став був у ви́ломі перед обличчям Його — відверну́ти Його гнів, щоб не шкодив!
<p>24 Погордили землею жада́ною, не повірили сло́ву Його,
<p>25 і ре́мствували по наме́тах своїх, неслухня́ні були́ до Господнього голосу.
<p>26 І Він підійняв Свою ру́ку на них, щоб їх повали́ти в пустині,
<p>27 і щоб повалити їхнє пото́мство посеред наро́дів, та щоб розпоро́шити їх по країнах!
<p>28 І служили Ваа́лові пео́рському, й їли вони жертви мертвих,
<p>29 і діла́ми своїми розгні́вали <i>Бога</i>, — тому вдерлась зара́за між них!
<p>30 І встав <i>тоді</i> Пі́нхас та й розсуди́в, — і зара́за затри́малась,
<p>31 і йому порахо́вано в праведність <i>це</i>, з роду в рід аж навіки.
<p>32 І розгні́вали <i>Бога</i> вони над водою Мері́ви, і через них стало зле для Мойсея,
<p>33 бо духа його засмути́ли, і він говорив нерозва́жно уста́ми своїми.
<p>34 Вони не позни́щували тих наро́дів, що Господь говорив їм про них, —
<p>35 і поміша́лись з пога́нами, та їхніх учинків навчи́лись.
<p>36 І бо́жищам їхнім служили, а ті па́сткою стали для них.
<p>37 І прино́сили в жертву синів своїх, а дочо́к своїх — де́монам,
<p>38 — і кров чисту лили́, кров синів своїх і дочо́к своїх, що їх у жертву прино́сили бо́жищам ханаа́нським. І через кривавий пере́ступ земля поскверни́лась,
<p>39 і стали нечисті вони через учи́нки свої, і пере́люб чинили діла́ми своїми.
<p>40 І проти наро́ду Свого запалав гнів Господній, і спа́док Його Йому став оги́дним,
<p>41 і віддав їх у руку наро́дів, — і їхні нена́висники панували над ними,
<p>42 і їхні вороги їх гноби́ли, і вони впокори́лися під їхню руку.
<p>43 Багато разі́в Він визво́лював їх, але вони вперті були́ своїм за́думом, — і пригно́блено їх через їхню прови́ну!
<p>44 Та поба́чив Він їхню тісно́ту,<f>[112]</f> коли почув їхні блага́ння,
<p>45 і Він пригадав їм Свого за повіта, і пожалував був за Своєю великою милістю,
<p>46 і збудив милосердя до них між усі́ма, що їх полони́ли!
<p>47 Спаси́ нас, о Господи, Боже наш, і нас позбирай з-між наро́дів, щоб дя́кувати Йме́нню святому Твоєму, щоб Твоєю хвали́тися славою!
<p>48 Благословенний Господь, Бог Ізраїлів звіку й наві́ки! І ввесь наро́д нехай скаже: Амі́нь! Алілу́я!<f>[113]</f>

<h4>106</h4>
<p>1 „Дякуйте Господу, добрий бо Він, бо наві́ки Його милосердя!“
<p>2 хай <i>так</i> скажуть ті <i>всі</i>, що Госпо́дь урятував їх, що ви́зволив їх з руки ворога,
<p>3 із країв їх зібрав, — від сходу й захо́ду, від пі́вночі й моря!
<p>4 Блудили вони по пустині дорогою голою, осілого міста не знахо́дили,
<p>5 голодні та спра́гнені, і в них їхня душа омліва́ла.
<p>6 І в недолі своїй вони Го́спода кли́кали, <i>і</i> Він визволяв їх від у́тисків їхніх!
<p>7 І Він їх попрова́див дорогою про́стою, щоб до міста осілого йшли.
<p>8 Нехай же подя́ку складу́ть Господе́ві за милість Його, та за чу́да Його синам лю́дським,
<p>9 бо наси́тив Він спра́гнену Душу, а душу голодну напо́внив добром!
<p>10 Ті, хто перебував був у те́мряві та в сме́ртній ті́ні, то в'я́зні біди та заліза,
<p>11 бо вони спротивля́лися Божим слова́м, і відки́нули раду Всевишнього.
<p>12 Та Він упокори́в їхнє серце терпі́нням, спіткну́лись вони — і ніхто не поміг,
<p>13 і в недолі своїй вони Господа кли́кали, <i>і</i> Він визволя́в їх від у́тисків їхніх!
<p>14 І Він вивів їх з те́мряви й мо́року, їхні ж кайда́ни сторо́щив.
<p>15 Нехай же подяку складуть Господе́ві за милість Його, та за чу́да Його синам лю́дським,
<p>16 бо Він полама́в мідні двері, і засу́ви залізні зрубав!
<p>17 Нерозумні страждали за грішну дорогу свою й за свої беззаконня.
<p>18 Душа їхня від усякої їжі відве́рталася, — і дійшли вони аж до брам смерти,
<p>19 і в недолі своїй вони Господа кли́кали, <i>і</i> Він визволяв їх від у́тисків їхніх, —
<p>20 Він послав Своє слово та їх уздоро́вив, і <i>їх</i> урятував з їхньої хвороби!
<p>21 Нехай же подяку складуть Господе́ві за милість Його та за чу́да Його синам лю́дським,
<p>22 і хай жертви подяки прино́сять, і хай розповіда́ють зо співом про чи́ни Його!
<p>23 Ті, хто по морю пливе́ корабля́ми, хто чинить зайняття своє на великій воді, —
<p>24 вони бачили чи́ни Госпо́дні та чу́да Його в глибині!
<p>25 Він скаже — і буря зривається, і підно́сяться хвилі Його,
<p>26 до неба вони підійма́ються, до безодні спада́ють, — у небезпеці душа їхня хвилюється!
<p>27 Вони крутяться й ходять вперед та назад, як п'яни́й, і вся́ їхня мудрість бенте́житься!
<p>28 Та в недолі своїй вони Господа кликали, і Він визволяв їх від у́тисків їхніх!
<p>29 Він змінює бурю на ти́шу, — і стихають їхні хвилі,
<p>30 і раділи, що вти́хли вони, і Ві́н їх привів до бажа́ної при́стані.
<p>31 Нехай же подяку складуть Господе́ві за милість, та за чу́да Його синам лю́дським!
<p>32 Нехай величають Його на наро́дньому зборі, і нехай вихваля́ють Його на засі́данні старших!
<p>33 Він обе́ртає рі́чки в пустиню, а водні джере́ла — на суході́л,
<p>34 плодю́чу землю — на солонча́к через зло́бу мешка́нців її.
<p>35 Він пустиню обе́ртає в водне болото, а землю суху́ — в джерело́,
<p>36 і голодних садо́вить Він там, а вони ставлять місто на ме́шкання,
<p>37 і поля́ засіва́ють, і виногра́дники са́дять, — і отримують плід урожа́ю!
<p>38 І благословляє Він їх, — і сильно розмно́жуються, і оде́ржують плід урожа́ю!
<p>39 Та змаліли вони й похили́лися з утиску злого та з сму́тку.
<p>40 Виливає Він га́ньбу на можних, — і блу́дять вони без дороги в пустині,
<p>41 а вбогого Він підіймає з убо́зтва, і розмно́жує роди, немов ту ота́ру.
<p>42 <i>Це</i> бачать правдиві й радіють, і закриває уста́ свої всяке безправ'я.
<p>43 Хто мудрий, той <i>все</i> це завва́жить, — і пізна́ють вони́ милосердя Господнє!

<h4>107</h4>
<p>1 <i>Пісня. Псалом Давидів.</i>
<p>2 Моє серце зміцни́лося, Боже, — я буду співати та сла́вити ра́зом з своєю хвало́ю!
<p>3 Збудися ж ти, а́рфо та ци́тро, — я буду будити досві́тню зорю́!
<p>4 Я буду Тебе вихваля́ти, о Господи, серед наро́дів, і буду співати Тобі між племе́нами,
<p>5 бо більше від неба Твоє милосердя, а правда Твоя — аж до хмар!
<p>6 Піднеси́ся ж, о Боже, над небо, а слава Твоя — над усією землею!
<p>7 Щоб любі Твої були ви́зволені, Своєю прави́цею допоможи́ й обізви́ся до нас!
<p>8 У святині Своїй Бог промовив: „Нехай Я звеселю́ся, — розділю́ Я Сихе́м, і долину Сукко́тську помі́ряю.
<p>9 Належить Мені Ґілеа́д, і Мені Манасі́я, а Єфре́м — охорона Моєї голови, Юда — бе́рло Моє.
<p>10 Моа́в — то мідни́ця Мого миття́, на Едо́м узуття́м Своїм кину, над Филисте́єю буду погу́кувати!“
<p>11 Хто мене запрова́дить до міста тверди́нного, хто до Едо́му мене приведе́?
<p>12 Хіба ж Ти покинув нас, Боже, і серед нашого ві́йська не ви́йдеш <i>вже</i>, Боже?
<p>13 Подай же нам поміч на ворога, лю́дська бо поміч — марно́та!
<p>14 Ми мужність пока́жемо в Бозі, — і Він пото́пче проти́вників наших!

<h4>108</h4>
<p>1 <i>Для дириґента хору. Псалом Давидів.</i> Боже слави моєї, не будь мовчазли́вий,
<p>2 бо <i>мої вороги́</i> порозкрива́ли на мене уста́ нечести́ві та пе́льки лукаві, язиком неправди́вим говорять зо мною!
<p>3 І вони оточили мене словами<f>[114]</f> нена́висти, і без причини на мене воюють,
<p>4 обмовля́ють мене за любов мою, а я — молюся <i>за них</i>,
<p>5 вони віддають мені злом за добро, і не́навистю — за любов мою!
<p>6 Постав же над ним нечестивого, і по правиці його сатана́ нехай стане!
<p>7 Як буде суди́тись — нехай вийде винним, молитва ж його бодай стала гріхом!
<p>8 Нехай дні його будуть коро́ткі, хай інший маєток його забере́!
<p>9 Бодай діти його стали си́ротами, а жінка його — удовою!
<p>10 І хай діти його все мандру́ють та же́брають, і нехай вони просять у тих, хто їх руйнував!
<p>11 Бодай <i>їм</i> тене́та розставив лихва́р на все, що його, і нехай розграбу́ють чужі його працю!
<p>12 Щоб до нього ніхто милосердя не виявив, і бодай не було його си́ротам милости!
<p>13 Щоб на зни́щення стали наща́дки його, бодай було скре́слене в другому роді ім'я́ їхнє!
<p>14 Беззаконня батькі́в його хай пам'ята́ється в Господа, і хай не стирається гріх його матері!
<p>15 Нехай будуть вони перед Господом за́вжди, а Він нехай вирве з землі їхню пам'ять, —
<p>16 <i>во́рог</i> бо не пам'ятав милосердя чини́ти, і напастува́в був люди́ну убогу та бідну, та серцем засму́чену, щоб убивати її!
<p>17 Полюбив він прокля́ття, бодай же на нього воно надійшло! — і не хотів благослове́ння, — щоб воно віддалилось від нього!
<p>18 Зодягнув він прокляття, немов свою одіж, прося́кло воно, як вода, в його ну́тро, та в кості його, мов олива!
<p>19 Бодай воно стало йому за одежу, в яку зодягне́ться, і за пояс, що за́вжди він ним підпере́жеться!
<p>20 Це заплата від Господа тим, хто мене обмовля́є, на душу мою нагово́рює зло!
<p>21 А Ти Господи, Владико, зо мною зроби ради Йме́ння Свого́, що добре Твоє милосердя, — мене порятуй,
<p>22 бо я вбогий та бідний, і зра́нене серце моє в моїм ну́трі!
<p>23 Я ходжу́, мов та тінь, коли хи́литься <i>день</i>, немов сарана́ — я відки́нений!
<p>24 Коліна мої знеси́лилися з по́сту, і ви́худло тіло моє з <i>недостачі</i> оливи,
<p>25 і я став для них за посміхо́вище, <i>коли</i> бачать мене, — головою своєю хитають.
<p>26 Поможи мені, Господи, Боже мій, за Своїм милосердям спаси Ти мене!
<p>27 І нехай вони знають, що Твоя це рука, що Ти, Господи, <i>все</i> це вчини́в!
<p>28 Нехай проклинають вони, Ти ж поблагослови́! Вони повстають, та нехай засоро́млені бу́дуть, а раб Твій раді́тиме!
<p>29 Хай зодя́гнуться га́ньбою ті, хто мене обмовля́є, і хай вони сором свій вдягнуть, як шату!
<p>30 Я уста́ми своїми хвали́тиму голосно Господа, і між багатьма́ Його сла́вити буду,
<p>31 бо стоїть на правиці убогого Він для спасі́ння від тих, хто осуджує душу його!

<h4>109</h4>
<p>1 <i>Псалом Давидів.</i> Промовив Господь Господе́ві моєму: „Сядь право́руч Мене, доки не покладу́ Я Твоїх ворогів за підні́жка ногам Твоїм!“
<p>2 Госпо́дь із Сіону пошле бе́рло сили Своєї, — пануй Ти поміж ворога́ми Своїми!
<p>3 Наро́д Твій готовий у день військово́го побо́ру Твого, — в оздо́бах святині із ло́ня зірни́ці <i>прилине</i> для Тебе, <i>немов</i> та роса, Твоя молодість.<f>[115]</f>
<p>4 Поклявся Господь, — і не буде жаліти: „Ти священик навіки за чином Мелхиседе́ковим“.
<p>5 По прави́ці Твоїй розторо́щить Владика царів у день гніву Свого́,
<p>6 Він буде суди́ти між наро́дами, <i>землю</i> ви́повнить тру́пами, розторо́щить Він голову в кра́ї великім.
<p>7 Буде пити з струмка́ на дорозі, тому́ то піді́йме Він го́лову!“

<h4>110</h4>
<p>1 <i>Алілу́я!</i> Буду сла́вити Господа з повного серця, — в колі праведних та на згрома́дженні!
<p>2 Великі Господні діла́, — вони пожада́ні для всіх, хто їх любить!
<p>3 Його діло — краса́ та вели́чність, а правда Його пробува́є навіки!
<p>4 Він па́м'ятку чудам Своїм учинив, — милости́вий та щедрий Госпо́дь!
<p>5 Пожи́ву дає Він для тих, хто боїться Його, заповіта Свого пам'ятає пові́к!
<p>6 Силу чи́нів Своїх об'явив Він наро́дові Своє́му, щоб спа́дщину наро́дів їм дати.
<p>7 Діла́ рук Його — правда та право, всі нака́зи Його справедли́ві, —
<p>8 вони крі́пкі на вічні віки́, вони зро́блені вірністю і правотою!
<p>9 Послав Він Своєму наро́дові визво́лення, заповіта Свого поставив наві́ки, святе та грізне́ Його Йме́ння!
<p>10 Поча́ток премудрости — страх перед Господом, — добрий розум у тих, хто вико́нує це, Його слава навіки стоїть!

<h4>111</h4>
<p>1 <i>Алілу́я!</i> Блажен муж, що боїться Господа, що заповіді Його любить!
<p>2 Буде си́льним насі́ння його на землі, буде поблагосло́влений рід безневи́нних!
<p>3 Багатство й достаток у домі його, а правда його пробува́є навіки!
<p>4 Світло схо́дить у те́мряві для справедливих, — Він ласка́вий, і милости́вий, і праведний!
<p>5 Добрий муж милости́вий та позичає, уде́ржує справи свої справедливістю,
<p>6 і наві́ки він не захита́ється, — у вічній па́м'яті праведний бу́де!
<p>7 Не боїться він зві́стки лихої, його серце міцне́, наді́ю складає на Господа!
<p>8 Умі́цнене серце його не боїться, бо він бачить <i>нещастя</i> поміж ворога́ми своїми!
<p>9 Він щедро убогим дає, його правда наві́ки стоїть, його ріг<f>[116]</f> підіймається в славі!
<p>10 <i>Це</i> бачить безбожний та гні́вається, скрего́че зубами своїми та та́не. Бажа́ння безбожних загине!

<h4>112</h4>
<p>1 <i>Алілуя!</i> Хваліте, Господні раби, хваліть Ім'я́ Господа!
<p>2 Нехай буде благословенне Господнє Ім'я́ відтепе́р і навіки!
<p>3 Від сходу сонця аж до захо́ду його — прославляйте Господнє Ім'я́!
<p>4 Господь підіймається над усі наро́ди, Його слава понад небеса́!
<p>5 Хто подібний до Господа, нашого Бога, що ме́шкає на висоті́,
<p>6 <i>та</i> знижується, щоб побачити <i>те</i>, <i>що</i> на небеса́х і на землі?
<p>7 Бідаря́ Він підво́дить із по́роху, зо сміття́ підіймає нужде́нного,
<p>8 щоб <i>його</i> посади́ти з вельмо́жними, з вельмо́жними люду Його́!
<p>9 Він неплідну в домі садо́вить за радісну матір дітей! Алілуя!

<h4>113</h4>
<p>1 Як виходив Ізраїль з Єгипту, від наро́ду чужого дім Яковів, —
<p>2 Юда став за святиню Йому, <i>а</i> Ізраїль — Його панува́нням!
<p>3 Побачило море <i>все це</i> — і побі́гло, Йорда́н повернувся наза́д!
<p>4 Го́ри скака́ли, немов баранці́, <i>а</i> пагі́рки — немов ті ягня́та!
<p>5 Що́ тобі, море, що ти втікаєш? Йорда́не, що ти поверну́вся наза́д?
<p>6 Чого ска́чете, гори, немов баранці́, <i>а</i> па́гірки — мов ті ягня́та?
<p>7 Тремти, зе́мле, перед Господнім лицем, перед лицем Бога Якова,
<p>8 що скелю обе́ртає в озеро водне, <i>а</i> кремінь — на водне джере́ло!
<p>9 <f>[117]</f> Не нам, Господи, не нам, але Йменню Своє́му дай славу за милість Твою, за правду Твою!
<p>10 Пощо мають казати наро́ди: „Де́ ж то їхній Бог?“
<p>11 А Бог наш на небі, — усе, що хотів, учинив
<p>12 Їхні божки́ — срібло й золото, ді́ло рук лю́дських:
<p>13 вони мають уста́ — й не гово́рять, очі мають вони — і не бачать,
<p>14 мають уші — й не чують, мають носа — й без ню́ху,
<p>15 мають руки — та не дотика́ються, мають ноги — й не ходять, своїм го́рлом вони не говорять!
<p>16 Нехай стануть такі, як вони, ті, хто їх виробля́є, усі, хто наді́ю на них поклада́є!
<p>17 Ізраїлю, — наді́ю складай <i>лиш</i> на Господа: Він їм поміч та щит їм!
<p>18 Ааро́новий доме, — наді́йтесь на Господа: Він їм поміч та щит їм!
<p>19 Ті, що Господа боїте́ся, — наді́йтесь на Господа: Він їм поміч та щит їм!
<p>20 Господь пам'ятає про нас, — нехай поблагосло́вить! Нехай поблагосло́вить Ізраїлів дім, нехай поблагосло́вить Він дім Ааро́нів!
<p>21 Нехай поблагосло́вить Він тих, хто має до Господа страх, мали́х та великих!
<p>22 Нехай вас розмножить Госпо́дь, — вас і ваших діте́й!
<p>23 Благословенні ви в Господа, що вчинив небо й землю!
<p>24 Небо, — небо для Господа, а землю віддав синам лю́дським!
<p>25 Не мертві хвалитимуть Господа, ані ті всі, хто сходить у <i>місце</i> мовча́ння, —
<p>26 а ми благословля́тимемо Господа — відтепе́р й аж навіки! Алілуя!

<h4>114</h4>
<p>1 <f>[118]</f> Люблю́ я Господа, бо Він почув голос мій у блага́ннях моїх,
<p>2 бо Він нахилив Своє ухо до мене, і я кли́катиму в свої дні!
<p>3 Болі смерти мене оточи́ли і знайшли мене му́ки шео́лу, нещастя та сму́ток знайшов я!
<p>4 А я в Ім'я́ Господа кличу: „О Господи, ви́зволи ж душу мою!“
<p>5 Господь милости́вий та справедливий, і наш Бог милосердний!
<p>6 Пильнує Господь недосві́дчених, — став я нужде́нний, та Він допомо́же мені!
<p>7 Вернися, о душе́ моя, до свого відпочи́нку, бо Госпо́дь робить добре тобі,
<p>8 бо від смерти Ти ви́зволив душу мою, від сльози́ — моє око, ногу мою від спотика́ння.
<p>9 Я ходитиму перед обличчям Господнім на землях живих!

<h4>115</h4>
<p>1 Я вірив, коли говорив: „Я сильно пригні́чений!“
<p>2 Я сказав був у по́спіху: Кожна люди́на говорить неправду!“
<p>3 Чим я відплачу́ Господе́ві за всі доброді́йства Його на мені?
<p>4 Я чашу<f>[119]</f> спасі́ння прийму́, і прикли́чу Господнє Ім'я́!
<p>5 Прися́ги свої Господе́ві я ви́конаю перед усім наро́дом Його́!
<p>6 Дорога́ в очах Господа смерть богобі́йних Його!
<p>7 О Господи, я бо Твій раб, я Твій раб, син Твоєї неві́льниці, — Ти кайда́ни мої розв'яза́в!
<p>8 Я жертву подяки Тобі принесу́, і Господнім Ім'я́м буду кли́кати!
<p>9 Прися́ги свої Господе́ві я виконаю перед усім наро́дом Його,
<p>10 на подві́р'ях Господнього Дому, посеред тебе, о Єрусалиме! Алілу́я!

<h4>116</h4>
<p>1 Хваліть Господа, всі племена, прославляйте Його, всі наро́ди,
<p>2 бо зміцни́лось Його милосердя над нами, а правда Господня наві́ки! Алілу́я!

<h4>117</h4>
<p>1 Дякуйте Господу, добрий бо Він, бо навіки Його милосердя!
<p>2 Нехай скаже Ізраїль, бо навіки Його милосердя!
<p>3 Нехай скаже дім Ааро́нів, бо навіки Його милосердя!
<p>4 Нехай скажуть ті, хто бої́ться Господа, бо навіки Його милосердя!
<p>5 У тісно́ті я кли́кав до Господа, — і просто́ром озвався до мене Госпо́дь!
<p>6 Зо мною Господь — не боюся <i>ніко́го</i>, що зро́бить люди́на мені?
<p>7 Господь серед тих, що мені помагають, — і побачу загибіль своїх ненави́сників.
<p>8 Краще вдаватись до Господа, ніж наді́ятися на люди́ну,
<p>9 краще вдаватись до Господа, ніж наді́ятися на вельмо́жних!
<p>10 Всі наро́ди мене оточи́ли, — я ж Господнім Ім'я́м їх понищив!
<p>11 Оточи́ли мене й обступили мене, — я ж Господнім Ім'я́м їх понищив!
<p>12 Оточили мене немов бджо́ли, <i>та</i> погасли вони, як терно́вий огонь, — я бо Господнім Ім'я́м їх понищив!
<p>13 Дошкульно попхну́в ти мене на паді́ння, — та Господь спас мене́!
<p>14 Господь моя сила та пісня, і став Він спасі́нням мені!
<p>15 Голос співу й спасі́ння в наметах між пра́ведників: „Госпо́дня прави́ця виконує чу́да!
<p>16 Правиця Господня підно́ситься, прави́ця Господня вико́нує чу́да!“
<p>17 Не помру́, але жи́тиму, і буду звіщати про чи́ни Господні!
<p>18 Покара́ти мене — покарав був Госпо́дь, та смерти мені не завдав.
<p>19 Відчиніте мені брами правди, — я ними ввійду́, буду сла́вити Господа!
<p>20 „Це брама Господня, — праведники в неї вхо́дять“.
<p>21 Я буду хвалити Тебе, бо озвався до мене, і став Ти спасі́нням мені!
<p>22 Камінь, що його будівни́чі відки́нули, той нарі́жним став <i>каменем</i>, —
<p>23 від Господа ста́лося це, і дивне воно в очах наших!
<p>24 Це день, що <i>його́</i> створи́в Господь, — радіймо та тішмося в нім!
<p>25 Про́симо, Господи, — спаси! Про́симо, Господи, — пощасти́!
<p>26 Благословен, хто гряде́<f>[120]</f> у Господнє Ім'я́! Благословляємо вас із Господнього дому!
<p>27 Господь — Бог, і зася́яв Він нам. Прив'яжі́те святковую жертву шнура́ми аж до нарі́жників же́ртівника!
<p>28 Ти мій Бог, і я бу́ду Тебе прославля́ти, мій Боже, я буду Тебе велича́ти!
<p>29 Дякуйте Господу, добрий бо Він, бо навіки Його милосердя!

<h4>118</h4>
<p>1 <f>[121]</f> Блаже́нні непоро́чні в доро́зі, що ходять Зако́ном Господнім!
<p>2 Блаженні, хто держить свідо́цтва Його, хто шукає Його́ всім серцем,
<p>3 і хто кривди не робить, хто ходить путя́ми Його!
<p>4 Ти видав нака́зи Свої, щоб вико́нувати пильно.
<p>5 Коли б же доро́ги мої були пе́вні, щоб держа́тиси Твоїх постано́в, —
<p>6 не бу́ду тоді засоро́млений я, як буду дивитись на всі Твої за́повіді!
<p>7 Щирим серцем я буду Тебе прославля́ти, як навчу́ся зако́нів Твоїх справедливих.
<p>8 Я буду держа́тись Твоїх постано́в, — не кидай же зо́всім мене́!
<p>9 Чим доде́ржить юнак у чистоті свою сте́жку?<f>[122]</f> — Як держа́тиметься Твоїх слів!
<p>10 Цілим серцем своїм я шукаю Тебе, — не дай же мені заблуди́тися від Твоїх заповідей!
<p>11 Я в серці своїм заховав Твоє слово, щоб мені не гріши́ти проти Тебе.
<p>12 Благослове́н єси́, Господи, навчи мене постано́в Своїх!
<p>13 Уста́ми своїми я розповідаю про всі при́суди уст Твоїх.
<p>14 З дороги свідо́цтв Твоїх раді́ю я, як маєтком великим.
<p>15 Про нака́зи Твої розмовлятиму я, і на стежки́ Твої буду дивитись.
<p>16 Я буду радіти Твоїми постано́вами, сло́ва Твого не забуду!
<p>17 Своє́му рабові пощасти́, щоб я жив, — і я буду держатися сло́ва Твого́!
<p>18 Відкрий мої очі, і хай чу́да Зако́ну Твого я побачу!
<p>19 На землі я прихо́дько, — Своїх заповідей не ховай Ти від мене!
<p>20 Омліва́є душа моя з ту́ги за Твоїми зако́нами кожного ча́су.
<p>21 Насвари́в Ти прокля́тих отих гордуні́в, що вхиля́ються від Твоїх заповідей.
<p>22 Відверни́ Ти від ме́не знева́гу та сором, бо держу́ся свідо́цтв Твоїх я!
<p>23 Теж вельмо́жі сидять та на мене змовля́ються, <i>та</i> Твій раб про постано́ви Твої розмовля́є,
<p>24 і свідо́цтва Твої — то потіха моя, то для мене дора́дники!
<p>25 Душа моя гнеться до по́роху, — за словом Своїм оживи Ти мене!
<p>26 Про доро́ги свої я каза́в, і почув Ти мене, — навчи Ти мене постано́в Своїх!
<p>27 Дай мені розуміти доро́гу нака́зів Твоїх, — і про чу́да Твої я звіща́тиму.
<p>28 Розплива́є зо сму́тку душа моя, постав мене згідно зо словом Своїм!
<p>29 Дорогу неправди від мене відсу́нь, і дай мені з ласки Своєї Зако́на!
<p>30 Я вибрав путь правди, зако́ни Твої <i>біля себе</i> поставив.
<p>31 До свідо́цтв Твоїх я приєдна́вся, — Господи, не посоро́м же мене!
<p>32 Буду бігти шляхо́м Твоїх заповідей, бо поши́риш Ти серце моє.
<p>33 Путь Своїх постано́в покажи мені, Господи, — і я буду держа́тись її до кінця!
<p>34 Дай мені зрозуміти, і нехай я держу́ся Зако́ну Твого́, і всім серцем я буду трима́тись його!
<p>35 Провадь мене сте́жкою Твоїх за́повідей, бо в ній я знайшов уподо́бу.
<p>36 Серце моє прихили́ до свідо́цтв Твоїх, а не до ко́ристи.
<p>37 Відверни мої очі, щоб марно́ти не бачили, — на дорозі Своїй оживи́ Ти мене!
<p>38 Для Свого раба сповни слово Своє, що на страх Твій воно.
<p>39 Відверни Ти від мене знева́гу, якої боюся, бо добрі зако́ни Твої.
<p>40 Ось я прагну нака́зів Твоїх, — оживи́ мене правдою Своєю!
<p>41 І хай зі́йде на мене, о Господи, милість Твоя, спасі́ння Твоє, згідно з словом Твоїм,
<p>42 і нехай відпові́м я тому́, хто словом ганьби́ть мене, бо наді́юсь на слово Твоє!
<p>43 І не відійма́й з моїх уст слова правди ніко́ли, бо я жду Твоїх при́судів!
<p>44 А я бу́ду держа́тися за́вжди Зако́ну Твого́, на вічні віки́!
<p>45 І бу́ду ходити в широ́кості, бо нака́зів Твоїх я шукаю.
<p>46 І бу́ду я перед царя́ми звіща́ти про свідо́цтва Твої, — й не зазнаю я со́рому!
<p>47 І буду я розкошува́ти Твоїми заповідями, бо їх полюбив,
<p>48 і я руки свої простягну́ до Твоїх заповідей, бо їх полюбив, і буду розду́мувати про Твої постано́ви!
<p>49 Пам'ятай про те слово Своє́му рабові, що його наказав Ти чекати мені.
<p>50 Це розра́да моя в моїм горі, як слово Твоє оживля́є мене.
<p>51 Гордуни́ насміхалися з мене зана́дто, <i>та</i> я не відступив від Зако́ну Твого́!
<p>52 Твої при́суди я пам'ята́ю відвіку, о Господи, — і раді́ю!
<p>53 Буря мене обгорну́ла через нечестивих, що Зако́на Твого опускають!
<p>54 Спі́ви для мене — Твої постано́ви у домі моєї мандрі́вки.
<p>55 Я вночі пам'ятаю Ім'я́ Твоє, Господи, і держу́ся Зако́ну Твого́!
<p>56 Оце сталось мені, бо нака́зів Твоїх я держу́ся.
<p>57 Я сказав: „Моя доля, о Господи, щоб держа́тись мені Твоїх слів“.
<p>58 Я благаю Тебе цілим серцем: Учини мені милість за словом Своїм!
<p>59 Я розва́жив доро́ги свої, й до свідо́цтв Твоїх но́ги свої зверну́в.
<p>60 Я спішу́ й не барю́ся вико́нувати Твої заповіді.
<p>61 Тене́та безбожних мене оточи́ли, <i>та</i> я не забув про Зако́на Твого.
<p>62 Опівно́чі встаю я, щоб скласти подяку Тобі за при́суди правди Твоєї.
<p>63 Я при́ятель всім, хто боїться Тебе́, й хто нака́зи Твої береже́!
<p>64 Милосердя Твого, о Го́споди, повна земля, — навчи Ти мене Своїх постано́в!
<p>65 Ти з рабом Своїм добре зробив, Господи, за словом Своїм.
<p>66 Навчи мене доброго розуму та пізнава́ння, бо в заповіді Твої ві́рую я!
<p>67 Доки я не стражда́в, блудив був, та тепер я держусь Твого слова.
<p>68 Ти добрий, і чиниш добро́, — навчи Ти мене Своїх постано́в!
<p>69 Гордуни́ вимишляють на мене неправду, — <i>а</i> я цілим серцем держуся нака́зів Твоїх.
<p>70 Зробилось нечуле, як лій, їхнє серце, — <i>а</i> я розкошу́ю з Зако́ну Твого.
<p>71 Добре мені, що я зму́чений був, — щоб навчитися Твоїх постано́в!
<p>72 Ліпший для мене Зако́н Твоїх уст, аніж тисячі золота й срібла.
<p>73 Руки Твої створи́ли мене й збудува́ли мене́, — подай мені розуму, й хай я навчу́сь Твоїх за́повідей!
<p>74 Хто боїться Тебе, ті побачать мене та й зрадіють, бо я Твого сло́ва чекаю!
<p>75 Знаю я, Господи, що справедли́ві були́ Твої при́суди, і справедли́во мене понижа́в Ти.
<p>76 Нехай буде милість Твоя на розра́ду мені, — за словом Твоїм до Свого раба.
<p>77 Нехай зі́йде на мене Твоє милосердя, — й я жи́тиму, бо Зако́н Твій — розра́да моя.
<p>78 Нехай гордуни́ посоро́млені будуть, бо робили нечесно, <i>а</i> я буду розду́мувати про нака́зи Твої.
<p>79 До ме́не пове́рнуться ті, хто боїться Тебе, — і пізна́ють свідо́цтва Твої.
<p>80 Нехай серце моє буде чисте в Твоїх постано́вах, щоб я не посоро́мився!
<p>81 Душа моя слабне <i>від ту́ги</i> за спасі́нням Твоїм, — чекаю я слова Твого!
<p>82 За словом Твоїм га́снуть очі мої та питають: „Коли Ти потішиш мене?“
<p>83 Хоч я став, як той міх у диму́, <i>та</i> Твоїх постано́в не забув.
<p>84 Скільки днів для Твого раба? Коли при́суда зробиш моїм переслі́дникам?
<p>85 Гордуни́ покопа́ли були мені я́ми, що не за Зако́ном Твоїм.
<p>86 Усі Твої за́повіді справедливі; неправдиво мене переслі́дують, — допоможи́ Ти мені!
<p>87 Ма́лощо не погуби́ли мене на землі, — та я не покинув нака́зів Твоїх!
<p>88 Оживи́ Ти мене за Своїм милосердям, — і я буду триматися свідчення уст Твоїх!
<p>89 Навіки, о Господи, слово Твоє в небеса́х пробува́є.
<p>90 З роду в рід Твоя правда; Ти землю поставив — і стала вона, —
<p>91 <i>усі</i> за Твоїми суда́ми сьогодні стоять, бо раби Твої всі.
<p>92 Коли б не Зако́н Твій, розра́да моя, то я був би загинув в недолі своїй!
<p>93 Я повік не забу́ду нака́зів Твоїх, бо Ти ними мене оживля́єш.
<p>94 Твій я, спаси Ти мене, бо нака́зів Твоїх я шукаю!
<p>95 Чека́ють безбожні забити мене, <i>а</i> я про свідо́цтва Твої розважаю.
<p>96 Я бачив кінець усього́ доскона́лого, <i>але́</i> Твоя заповідь ве́льми широка!
<p>97 Як я коха́ю Зако́на Твого́, цілий день він — розмова моя!
<p>98 Твоя за́повідь робить мудрішим мене від моїх ворогів, — вона бо навіки моя!
<p>99 Я став розумніший за всіх своїх учителі́в, — бо свідо́цтва Твої — то розмова моя!
<p>100 Став я мудріший за ста́рших, — бо держуся нака́зів Твоїх!
<p>101 Я від кожної злої дороги повстри́мую но́ги свої, щоб держа́тися сло́ва Твого.
<p>102 Я не ухиляюся від Твоїх при́судів, Ти бо навчаєш мене.
<p>103 Яке то солодке слово Твоє для мого піднебі́ння, <i>солодше</i> від меду воно моїм у́стам!
<p>104 Від нака́зів Твоїх я мудріший стаю, тому́ то нена́виджу всяку дорогу неправди!
<p>105 Для моєї ноги Твоє слово світи́льник, то світло для сте́жки моєї.
<p>106 Я прися́г — і дотримаю, що бу́ду держа́тися при́судів правди Твоєї.
<p>107 Перему́чений я аж зана́дто, — за словом Своїм оживи́ мене, Господи!
<p>108 Хай же бу́дуть приємні Тобі жертви уст моїх, Господи, і навчи Ти мене Своїх при́судів!
<p>109 У небезпеці душа моя за́вжди. але́ я Зако́ну Твого́ не забув.
<p>110 Безбожні поставили па́стку на мене, та я не зблуди́в від нака́зів Твоїх.
<p>111 Я навіки свідо́цтва Твої вспадкува́в, бо вони — радість серця мого́.
<p>112 Я серце своє нахили́в, щоб чинити Твої постано́ви, — повік, до кінця́.
<p>113 Сумнівне нена́виджу я, а Зако́на Твого покоха́в.
<p>114 Ти моя охоро́на та щит мій, — чека́ю я сло́ва Твого́.
<p>115 Відступі́ться від мене, злочи́нці, і я бу́ду держатися заповідей мого Бога!
<p>116 За словом Своїм підіпри́ Ти мене, і я жи́тиму, і в надії моїй не завдай мені со́рому!
<p>117 Підкріпи Ти мене — і спасуся, і я бу́ду дивитися за́вжди в Твої постано́ви!
<p>118 Ти пого́рджуєш усіма́, хто від Твоїх постано́в відступа́є, бо хи́трощі їхні — неправда.
<p>119 Всіх безбожних землі відкидаєш, як жу́жель, тому́ покохав я свідо́цтва Твої.
<p>120 Зо стра́ху Твого моє тіло тремти́ть, й я боюсь Твоїх при́судів!
<p>121 Я право та правду чиню, щоб мене не віддав Ти моїм переслі́дникам.
<p>122 Поручи́ Ти на добре Свого раба, щоб мене гордуни́ не гноби́ли.
<p>123 Гаснуть очі мої за спасі́нням Твоїм та за словом правди Твоєї.
<p>124 Учини ж Ти Своєму рабові за Своїм милосердям, і навчи Ти мене Своїх постано́в!
<p>125 Я раб Твій, і зроби мене мудрим, — і свідо́цтва Твої буду знати!
<p>126 <i>Це</i> для Господа час, щоб дія́ти: Зако́на Твого унева́жнили.
<p>127 Тому́ я люблю́ <i>Твої</i> заповіді більш від золота й щи́рого золота.
<p>128 Тому́ всі нака́зи <i>Твої</i> уважаю за слу́шні, <i>а</i> кожну доро́гу неправди нена́виджу!
<p>129 Чудо́ві свідо́цтва Твої, тому́ то душа моя де́ржиться їх.
<p>130 Вхід у слова́ Твої світло дає, недосві́дчених мудрими робить.
<p>131 Я у́ста свої розкриваю й повітря ковта́ю, бо чую жадо́бу до Твоїх заповідей.
<p>132 Оберни́ся до мене та будь милости́вий мені, Як чи́ниш Ти тим, хто кохає Іме́ння Твоє.
<p>133 Своїм словом зміцни мої кро́ки, — і не дай панува́ти надо мною нія́кому про́гріхові.
<p>134 Від лю́дського утиску ви́зволь мене, — і нехай я держу́ся нака́зів Твоїх!
<p>135 Хай зася́є лице Твоє на Твого раба, і навчи Ти мене уста́вів Своїх!
<p>136 Пливуть во́дні пото́ки з оче́й моїх, бо Твого Зако́ну не доде́ржують.
<p>137 Ти праведний, Господи, і прямі́ Твої при́суди,
<p>138 <i>бо</i> Ти наказа́в справедливі свідо́цтва Свої й щиру правду!
<p>139 Ни́щить мене моя ре́вність, бо мої вороги́ позабува́ли слова́ Твої.
<p>140 Ве́льми очи́щене слово Твоє, і Твій раб його любить.
<p>141 Я мали́й і пого́рджений, та не забуваю нака́зів Твоїх.
<p>142 Праведність Твоя — праведність вічна, а Зако́н Твій — то правда.
<p>143 Недоля та у́тиск мене обгорну́ли, — <i>але́</i> Твої заповіді — моя ро́зкіш!
<p>144 Правда свідо́цтв Твоїх вічна, — подай мені розуму, й бу́ду я жити!
<p>145 Цілим серцем я кличу: почуй мене, Господи, і я бу́ду держа́тись уста́вів Твоїх!
<p>146 Я кличу до Тебе, — спаси Ти мене, і я бу́ду держа́тись свідо́цтв Твоїх!
<p>147 Світа́нок я ви́передив та й <i>вже</i> кличу, Твого сло́ва чека́ю.
<p>148 Мої очі сторо́жі нічні́ випере́джують, щоб про слово Твоє розмовляти.
<p>149 Почуй же мій голос з Свого милосердя, о Господи, оживи Ти мене́ з Свого при́суду!
<p>150 Набли́жаться ті, що за чином гане́бним ганя́ють, від Зако́ну Твого далекі,
<p>151 <i>та</i> близьки́й Ти, о Господи, а всі Твої за́повіді — справедливість!
<p>152 Відда́вна я знаю свідо́цтва Твої, бо навіки Ти їх закла́в!
<p>153 Подивись на недолю мою та мене поряту́й, бо я не забуваю Зако́ну Твого́!
<p>154 Вступи́ся за справу мою й мене ви́зволи, за словом Своїм оживи Ти мене!
<p>155 Від безбожних спасі́ння дале́ке, бо вони не шукають Твоїх постано́в.
<p>156 Велике Твоє милосердя, о Господи, оживи́ Ти мене з Свого при́суду!
<p>157 Багато моїх переслі́дників та ворогів моїх, — <i>але</i> від свідо́цтв Твоїх не відхиля́юсь!
<p>158 Бачив я зрадників й бри́дився <i>ними</i>, бо не де́ржать вони Твого сло́ва.
<p>159 Подивися: люблю́ я накази Твої, — за милосердям Своїм оживи́ мене, Господи!
<p>160 Правда — підва́лина слова Твого, а при́суди правди Твоєї — навіки.
<p>161 Безневи́нно вельмо́жі мене переслі́дують, та серце моє Твого слова боїться.
<p>162 Радію я словом Твоїм, ніби здо́бич велику знайшов.
<p>163 Я неправду нена́виджу й бри́джуся <i>нею</i>, — покохав я Зако́на Твого́!
<p>164 Сім <i>раз</i> денно я сла́влю Тебе через при́суди правди Твоєї.
<p>165 Мир великий для тих, хто кохає Зако́на Твого, — і не мають вони спотика́ння.<f>[123]</f>
<p>166 На спасі́ння Твоє я наді́юся, Господи, і Твої заповіді вико́ную.
<p>167 Душа моя де́ржить свідо́цтва Твої, і я сильно люблю́ їх.
<p>168 Я держу́ся нака́зів Твоїх та свідо́цтв Твоїх, бо перед Тобою мої всі доро́ги!
<p>169 Блага́ння моє хай набли́зиться перед лице Твоє, Господи, за словом Своїм подай мені розуму!
<p>170 Нехай при́йде молитва моя перед лице Твоє, — за словом Своїм мене ви́зволь!
<p>171 Нехай у́ста мої вимовля́ють хвалу́, бо уста́вів Своїх Ти навчаєш мене.
<p>172 Хай язик мій звіща́тиме слово Твоє, бо всі Твої за́повіді — справедли́вість.
<p>173 Нехай буде рука Твоя в поміч мені, бо я вибрав нака́зи Твої.
<p>174 Я пра́гну спасі́ння Твого, о Господи, а Зако́н Твій — то ро́зкіш моя!
<p>175 Хай душа моя буде жива́, і хай сла́вить Тебе, а Твій при́суд нехай допоможе мені!
<p>176 Я блукаю, немов та овечка загу́блена, — пошукай же Свого раба, бо я не забув Твоїх за́повідей!

<h4>119</h4>
<p>1 <i>Пісня проча́н.</i> Я кликав до Господа в го́рі своїм, — і Він мене ви́слухав, —
<p>2 Господи, ви́зволь же душу мою від губи́ неправди́вої, від язика́ зрадли́вого!
<p>3 Що́ Тобі дасть, або що́ для Тебе дода́сть лукавий язик? —
<p>4 Заго́стрені стрі́ли поту́жного із ялівце́вим вугі́ллям!
<p>5 Горе мені, що заме́шкую в Ме́шеху, що живу́ із шатра́ми Кеда́ру!
<p>6 Довго душа моя перебува́ла собі разом з тими, хто нена́видить мир:
<p>7 я — <i>за</i> мир, та коли говорю́, то вони — за війну́!

<h4>120</h4>
<p>1 <i>Пісня проча́н.</i> Свої очі я зво́джу на го́ри, звідки при́йде мені допомо́га, —
<p>2 мені допомо́га від Господа, що вчинив небо й зе́млю!
<p>3 Він не дасть захита́тись нозі́ твоїй, не здріма́є твій Сто́рож:
<p>4 оце не дріма́є й не спить Сторож Ізра́їлів!
<p>5 Госпо́дь — то твій Сторож, Госпо́дь — твоя тінь при прави́ці твоїй, —
<p>6 удень сонце не вда́рить тебе, ані місяць вночі́!
<p>7 Господь стерегти́ме тебе від усякого зла, стерегти́ме Він душу твою, —
<p>8 Господь стерегти́ме твій ви́хід та вхід відтепе́р аж наві́ки!

<h4>121</h4>
<p>1 <i>Пісня проча́н. Давидова.</i> Я радів, як каза́ли мені: „Ході́мо до дому Господнього!“
<p>2 Ноги наші стояли в воро́тях Твоїх, Єрусали́ме.
<p>3 Єрусалиме, збудо́ваний ти як те місто, що злу́чене ра́зом,
<p>4 куди схо́дять племе́на, племе́на Господні, — щоб сві́дчити Ізра́їлеві, щоб Іме́нню Господньому дя́кувати!
<p>5 Бо то там на престо́лах для суду сидять, на престолах дому Дави́дового.
<p>6 Миру бажайте для Єрусалиму: „Нехай бу́дуть безпе́чні, хто любить тебе!“
<p>7 Нехай буде мир у твоїх передму́р'ях, безпе́ка в пала́тах твоїх!
<p>8 Ради бра́тті моєї та дру́зів моїх я буду каза́ти: „Мир тобі!“
<p>9 Ради дому Господа, нашого Бога, я буду шукати для тебе добра́!

<h4>122</h4>
<p>1 <i>Пісня проча́н.</i> Свої о́чі я зво́джу до Тебе, що на небеса́х пробува́єш!
<p>2 Ото бо, як очі рабів до руки́ їх панів, як очі неві́льниці — до руки́ її пані, отак наші очі до Го́спода, нашого Бога, аж поки не зми́лується Він над нами!
<p>3 Помилуй нас, Господи, помилуй нас, бо пого́рди ми до́сить наси́тились!
<p>4 Душа наша наси́тилась до́сить собі: від безпе́чних — нару́ги, від пи́шних — пого́рди!

<h4>123</h4>
<p>1 <i>Пісня проча́н. Давидова.</i> Коли б не Госпо́дь, що був з нами — нехай но Ізраїль пові́сть!
<p>2 — коли б не Господь, що був з нами, — як повста́ла була на нас люди́на, —
<p>3 то нас поковта́ли б живце́м, коли розпали́вся на нас їхній гнів,
<p>4 то нас позалива́ла б вода, душу нашу поті́к перейшов би.
<p>5 душу нашу тоді перейшла б та бурхли́ва вода!
<p>6 Благослове́нний Госпо́дь, що не дав нас на здо́бич для їхніх зубі́в!
<p>7 Душа наша, як птах, урятува́лась із сільця́ птахоло́вів, — сільце́ розірва́лось, а ми врятува́лись!
<p>8 Наша поміч — ув Імені Господа, що вчинив небо й землю!

<h4>124</h4>
<p>1 <i>Пісня проча́н.</i> Ті, хто наді́ю складає на Господа́, вони як Сіо́нська гора́, яка не захита́ється, яка буде стоя́ти пові́к!
<p>2 Єрусали́м, — го́ри круг ньо́го, а Госпо́дь круг наро́ду Свого відтепе́р й аж наві́ки!
<p>3 Не спочине бо бе́рло нече́стивих на долі пра́ведних, щоб пра́ведні не простягли́ своїх рук до неправди.
<p>4 Зроби ж, Господи, до́бре для добрих, та для простосе́рдих!
<p>5 Тих же, що збо́чують на свої манівці́, — нехай їх прова́дить Господь разом із беззако́нцями! Мир на Ізра́їля!

<h4>125</h4>
<p>1 <i>Пісня проча́н.</i> Як вертався Госпо́дь із поло́ном Сіону, то були́ ми немо́в би у сні.
<p>2 Наші у́ста тоді були́ повні весе́лощів, а язик наш — співа́ння! Казали тоді між наро́дами: Велике вчини́в Господь з ними!“
<p>3 Велике вчини́в Господь з нами, — були ра́дісні ми!
<p>4 Вернися ж із нашим поло́ном, о Господи, немо́в ті джере́ла, на пі́вдень!
<p>5 Хто сіє з слізьми́, зо спі́вом той жне:
<p>6 все хо́дить та плаче, хто но́сить торби́ну насіння <i>на по́сів</i>, — <i>та</i> ве́рнеться з співом, хто но́сить снопи́ свої!

<h4>126</h4>
<p>1 <i>Пісня проча́н. Соломо́нова.</i> Коли дому Госпо́дь не буду́є, даре́мно працюють його будівни́чі при ньому! Коли мі́ста Господь не пильну́є, — даремно сторо́жа чува́є!
<p>2 Даре́мно вам ра́но вставати, допі́зна сидіти, їсти хліб загорьо́ваний, — Він <i>і</i> в спанні́ подасть другові Своє́му!
<p>3 Діти — спа́дщина Господнє, плід утро́би — нагоро́да!
<p>4 Як стрі́ли в руках того ве́летня, так <i>і</i> сини́ молоді́:
<p>5 блаженний той муж, що сагайдака́ свого ними напо́внив, — не бу́дуть такі посоро́млені, коли в брамі вони говори́тимуть із ворога́ми!

<h4>127</h4>
<p>1 <i>Пісня проча́н.</i> Блаже́н кожен, хто боїться Господа, хто хо́дить путя́ми Його!
<p>2 Коли труд своїх рук будеш їсти, — блаже́н ти, і до́бре тобі!
<p>3 Твоя жінка в кута́х твого дому — як та виногра́дина плі́дна, твої діти навко́ло твого стола́ — немов саджанці́ ті оли́вкові!
<p>4 Оце так буде поблагосло́влений муж, що боїться він Господа!
<p>5 Нехай поблагосло́вить тебе Господь із Сіо́ну, — і побачиш добро́ Єрусалиму по всі́ дні свого життя,
<p>6 і побачиш ону́ків своїх! Мир на Ізраїля!

<h4>128</h4>
<p>1 <i>Пісня проча́н.</i> Багато гноби́ли мене від юна́цтва мого́, — нехай но Ізраїль пові́сть!
<p>2 Багато гноби́ли мене від юна́цтва мого́, та мене не поду́жали!
<p>3 Ора́ли були́ на хребті́ моїм плугатарі́, поклали вони довгі бо́розни,
<p>4 <i>та</i> Господь справедливий, — Він шну́ри безбожних порва́в!
<p>5 Нехай посоро́млені бу́дуть, і хай повідступа́ють назад усі ті, хто Сіона нена́видить!
<p>6 Бодай стали вони, як трава на даха́х, що всихає вона, поки ви́росте,
<p>7 що нею жмені своєї жнець не напо́внить, ані обере́мка свого в'яза́льник,
<p>8 і не скаже прохо́жий <i>до них</i>: „Благослове́ння Господнє на вас, благословля́ємо вас Ім'я́м Господа!“

<h4>129</h4>
<p>1 <i>Пісня проча́н.</i> З глибини́ я взива́ю до Тебе, о Господи:
<p>2 Господи, почуй же мій голос! Нехай уші Твої будуть чу́лі на голос блага́ння мого́!
<p>3 Якщо, Господи, бу́деш зважа́ти на беззако́ння, — хто всто́їть, Влади́ко?
<p>4 Бо в Тебе проба́чення, щоб боятись Тебе.
<p>5 Я наді́юсь на Господа, має надію душа моя, і на слово Його я впова́ю.
<p>6 <i>Виглядає</i> душа моя Господа більш, ніж пора́нку сторо́жа, що до ранку вона стереже́.
<p>7 Хай наді́ю<f>[124]</f> складає Ізра́їль на Господа, бо з Господом милість, і велике визво́лення з Ним,
<p>8 і Ізра́їля ви́зволить Він від усіх його про́гріхів!

<h4>130</h4>
<p>1 <i>Пісня прочан. Давидова.</i> Господи, серце моє не пишни́лось, і очі мої не підно́сились, і я не ганя́всь за реча́ми, що більші й дивніші над мене!
<p>2 Таж я втихоми́рював і заспоко́ював душу свою, як дитя, <i>від перс</i> мами своєї відлу́чене, як дити́на відлу́чена в мене душа моя!
<p>3 Хай наді́ю складає Ізраїль на Господа відтепе́р аж наві́ки!

<h4>131</h4>
<p>1 <i>Пісня проча́н.</i> Згадай, Господи, про Давида, про всі його му́ки,
<p>2 що клявсь Господе́ві, присяга́вся був Сильному Якова:<f>[125]</f>
<p>3 „Не ввійду́ я в наме́т свого дому, не зійду́ я на ложе постелі своєї,
<p>4 не дам сну своїм о́чам, дріма́ння пові́кам своїм,
<p>5 аж поки не знайду́ я для Господа місця, місця перебува́ння для Сильного Якова“!<f>[125]</f>
<p>6 Ось ми чули про Нього в Ефра́фі,<f>[126]</f> на Яа́рських полях ми знайшли Його.
<p>7 Увійдім же в мешка́ння Його, поклоні́мось підні́жкові ніг Його!
<p>8 Встань же Господи, <i>йди</i> до Свого відпочи́нку, Ти й ковчег сили Твоєї!
<p>9 Священики Твої хай зодя́гнуться в правду, і будуть співати Твої богобі́йні!
<p>10 Ради Давида, Свого раба, не відве́ртай лиця́ від Свого́ помаза́нця.
<p>11 Господь присягнув був Давидові правду, <i>і</i> не відступить від неї: „Від пло́ду утро́би твоєї Я посаджу́ на престолі твоїм!
<p>12 Якщо бу́дуть сино́ве твої пильнува́ти Мого́ заповіта й свідо́цтва Мого, що його Я навча́тиму їх, то й сини їхні на вічні віки́ будуть сидіти на троні твоїм!“
<p>13 Бо вибрав Сіо́на Госпо́дь, уподо́бав його на осе́лю Собі:
<p>14 „То місце Мого відпочинку на вічні віки́, пробуватиму тут, бо його уподо́бав, —
<p>15 пожи́ву його щедро благословлю́, <i>і</i> хлібом убогих його нагоду́ю!
<p>16 Священиків його зодягну́ у спасі́ння, а його богобійні співатимуть радісно.
<p>17 Я там ви́рощу рога<f>[127]</f> Давидового, для Свого помаза́нця вготую світи́льника, —
<p>18 ворогів його со́ромом позодяга́ю, а на ньому корона його буде ся́яти“!

<h4>132</h4>
<p>1 <i>Пісня проча́н. Давидова.</i> Оце яке добре та гарне яке, — щоб жи́ти братам одноку́пно!
<p>2 Воно — як та добра оли́ва на го́лову, що сплива́є на бо́роду, Ааро́нову бо́роду, що спливає на кі́нці одежі його!
<p>3 Воно — як хермо́нська роса́, що спадає на го́ри Сіо́ну, бо там наказав Господь благослове́ння, повікві́чне життя!

<h4>133</h4>
<p>1 <i>Пісня проча́н.</i> Поблагослові́ть оце Господа, всі раби Господні, що по но́чах у домі Господньому ви стоїте́!
<p>2 Ваші руки здіймі́ть до святині, і Господа благослові́ть!
<p>3 Нехай поблагосло́вить тебе із Сіону Госпо́дь, що вчини́в небо й землю!

<h4>134</h4>
<p>1 <i>Алілу́я!</i> Хваліте Господнє Ім'я́, хваліте, Господні раби,
<p>2 що стоїте́ в домі Господньому, на подві́р'ях дому нашого Бога!
<p>3 Хваліть Господа, — бо добрий Госпо́дь, співайте Іме́нню Його, — бо приємне воно,
<p>4 бо вибрав Господь собі Якова, Ізраїля — на власність Свою!
<p>5 Знаю бо я, що Господь і Владика наш більший від богів усіх!
<p>6 Все, що хоче Господь, те Він чинить на небі та на землі, на моря́х та по всяких глиби́нах!
<p>7 Підіймає Він хмари від кра́ю землі, блискави́ці вчинив для дощу́, випрова́джує вітер з запа́сів Своїх.
<p>8 Він позабива́в перворідних Єгипту, від люди́ни аж до скотини.
<p>9 Він послав між Єгипет озна́ки та чу́да, — на фараона і на рабів всіх його.
<p>10 Він ура́зив багато наро́дів, і поту́жних царів повбива́в:
<p>11 Сиго́на, царя аморе́ян, і Оґа, Баша́ну царя, та всіх ханаа́нських царів.
<p>12 І Він дав їхню землю спадщиною, на спа́док Ізра́їлеві, Своєму наро́дові.
<p>13 Господи, Йме́ння Твоє вікові́чне, Господи, — пам'ять Твоя з роду в рід!
<p>14 Бо буде суди́ти Господь Свій наро́д, та змилосе́рдиться Він над Своїми раба́ми.
<p>15 Божки лю́дів — то срі́бло та золото, ді́ло рук лю́дських:
<p>16 вони мають уста́ — й не говорять, очі мають вони — і не бачать,
<p>17 мають уші — й не чують, в їхніх уста́х нема ві́ддиху!
<p>18 Нехай стануть такі, як вони, ті, хто їх виробля́є, усі, хто надію на них покладає!
<p>19 Доме Ізраїлів, — благословіть Господа! Ааро́новий доме, — благословіть Господа!
<p>20 Доме Леві́їв, — благословіть Господа! Хто боїться Господа, — благословіть Господа!
<p>21 Благослове́нний Господь від Сіону, що ме́шкає в Єрусалимі! Алілу́я!

<h4>135</h4>
<p>1 Дя́куйте Господу, — добрий бо Він, бо навіки Його милосе́рдя!
<p>2 Дя́куйте Богу богі́в, бо навіки Його милосердя!
<p>3 Дя́куйте Влади́ці влади́к, бо навіки Його милосердя!
<p>4 Тому, хто чу́да великі Єди́ний вчиня́є, бо навіки Його милосердя!
<p>5 Хто розумом небо вчинив, бо навіки Його милосердя!
<p>6 Хто землю простя́г над водою, бо навіки Його милосердя!
<p>7 Хто світи́ла великі вчинив, бо навіки Його милосердя!
<p>8 сонце, щоб вдень панува́ло воно, бо навіки Його милосердя!
<p>9 місяця й зорі, щоб вони панува́ли вночі, бо навіки Його милосердя!
<p>10 Хто Єгипет побив був у їхніх перворі́дних, бо навіки Його милосердя!
<p>11 і Ізраїля вивів з-між них, бо навіки Його милосердя!
<p>12 рукою міцно́ю й раме́ном простя́гненим, бо навіки Його милосердя!
<p>13 Хто море Червоне розтя́в на части́ни, бо навіки Його милосердя!
<p>14 і серед нього Ізраїля перепрова́див, бо навіки Його милосердя!
<p>15 і фараона та ві́йсько його вкинув у море Червоне, бо навіки Його милосердя!
<p>16 Хто провадив наро́д Свій в пустині, бо навіки Його милосердя!
<p>17 Хто великих царів повбива́в, бо навіки Його милосердя!
<p>18 і поту́жних царів переби́в, бо навіки Його милосердя!
<p>19 Сиго́на, царя аморе́ян, бо навіки Його милосердя!
<p>20 і О́ґа, Баша́ну царя, бо навіки Його милосердя!
<p>21 і Хто землю їхню дав на спа́дщину, бо навіки Його милосердя!
<p>22 на спа́док Ізра́їлеві, Своєму рабові, бо навіки Його милосердя!
<p>23 Хто про нас пам'ята́в у пони́женні нашім, бо навіки Його милосердя!
<p>24 і від ворогів наших ви́зволив нас, бо навіки Його милосердя!
<p>25 Хто кожному тілові хліба дає, бо навіки Його милосердя!
<p>26 Дя́куйте Богу небесному, бо навіки Його милосердя!

<h4>136</h4>
<p>1 Над рі́чками Вавило́нськими, — там ми сиділи та й плакали, коли зга́дували про Сіо́на!
<p>2 На ве́рбах у ньому повісили ми свої а́рфи,
<p>3 спі́ву бо пісні від нас там жада́ли були́ понево́лювачі наші, а весе́лощів — наші мучи́телі: „Заспівайте но нам із Сіонських пісе́нь!“
<p>4 Як же зможемо ми заспівати Господнюю пісню в землі чужинця́?
<p>5 Якщо́ я забу́ду за тебе, о Єрусалиме, — хай забуде за мене прави́ця моя!
<p>6 Нехай мій язик до мого піднебі́ння прили́пне, якщо́ я не бу́ду тебе пам'ята́ти, якщо́ не поставлю я Єрусалима над радість найвищу свою́!..
<p>7 Пам'ятай же, о Господи, едо́мським синам про день Єрусалиму, як кричали вони: „Руйнуйте, руйнуйте аж до підва́лин його́!“
<p>8 Вавилонськая до́чко, <i>що маєш і ти</i> ограбо́вана <i>бути</i>, — блажен, хто заплатить тобі за твій чин, що ти нам заподі́яла!
<p>9 Блажен, хто ухо́пить та порозбиває об скелю <i>і</i> твої немовля́та!

<h4>137</h4>
<p>1 <i>Давидів.</i> Прославляю Тебе цілим серцем своїм, перед богами<f>[128]</f> співаю Тобі!
<p>2 Вклоняюсь до храму святого Твого, і сла́влю Іме́ння Твоє за Твоє милосердя й за правду Твою, бо звели́чив Ти був над усе Своє Йме́ння <i>та</i> слово Своє!
<p>3 Удень, як взива́ю, почуєш мене, підбадьо́рюєш силою душу мою!
<p>4 Усі зе́мні царі прославля́ть Тебе, Господи, бу́дуть, бо почують вони слово уст Твоїх,
<p>5 і бу́дуть співати про Господні доро́ги, бо слава Господня велика,
<p>6 бо високий Госпо́дь, — але бачить низько́го, а гордого Він пізнає́ іздале́ка!
<p>7 Якщо серед тісно́ти<f>[129]</f> піду́, — Ти ожи́виш мене, на лютість моїх ворогів пошлеш руку Свою, і прави́ця Твоя допоможе мені, —
<p>8 для мене Господь <i>оце</i> виконає! Твоя милість, о Господи, вічна, — чи́нів Своєї руки не полиш!

<h4>138</h4>
<p>1 <i>Для дириґента хору. Псалом Давидів.</i> Господи, — ви́пробував Ти мене та й пізнав,
<p>2 Ти знаєш сиді́ння моє та встава́ння моє, думку мою розумієш здале́ка.
<p>3 Доро́гу мою та лежа́ння моє виміря́єш, і Ти всі путі́ мої знаєш, —
<p>4 бо <i>ще</i> сло́ва нема на моїм язиці́, а <i>вже</i>, Господи, знаєш те все!
<p>5 Оточи́в Ти мене ззаду й спере́ду, і руку Свою надо мною поклав.
<p>6 Дивне знання́ над моє розумі́ння, високе воно, — я його не подола́ю!
<p>7 Куди я від Духа Твого піду́, і куди я втечу́ від Твого лиця?
<p>8 Якщо я на небо зійду́, — то Ти там, або постелю́ся в шео́лі — ось Ти!
<p>9 Понесу́ся на кри́лах зірни́ці, спочи́ну я на кінці моря,
<p>10 — то рука Твоя й там попрова́дить мене, і мене буде трима́ти прави́ця Твоя!
<p>11 Коли б я сказав: „Тільки те́мрява вкриє мене, і ніч — світло для мене“,
<p>12 то мене не закриє від Тебе і те́мрява, і ніч буде світити, як день, і темно́та — як світло!
<p>13 Бо Ти вчинив нирки мої, Ти ви́ткав мене в утро́бі матері моєї, —
<p>14 Прославляю Тебе, що я дивно утво́рений! Дивні діла́ Твої, і душа моя відає ве́льми <i>про це</i>!
<p>15 <i>І</i> кості мої не сховались від Тебе, бо я вчи́нений був в укритті́, я ви́тканий був у глиби́нах землі!
<p>16 Мого за́родка бачили очі Твої, і до книги Твоєї записані всі <i>мої члени</i> та дні, <i>що в них</i> були вчи́нені, коли жодного з них не було́...
<p>17 Які дорогі́ мені стали думки́ Твої, Боже, як побі́льшилося їх число,-
<p>18 перелі́чую їх, — численні́ші вони від піску́! Як пробу́джуюся, — то я ще з Тобою.
<p>19 Якби, Боже, врази́в Ти безбожника, а ви, кровожерці, відступітесь від мене!
<p>20 Вони називають підсту́пно Тебе, Твої вороги на марно́ту пускаються!
<p>21 Отож, ненави́джу Твоїх ненави́сників, Господи, і Твоїх заколо́тників бри́джусь:
<p>22 повною не́навистю я нена́виджу їх, вони стали мені ворогами!
<p>23 Ви́пробуй, Боже, мене, — і пізнай моє серце, досліди́ Ти мене, — і пізнай мої за́думи,
<p>24 і побач, чи не йду я дорогою злою, і на вічну дорогу мене попрова́дь!

<h4>139</h4>
<p>1 <i>Для дириґента хору. Псалом Давидів.</i>
<p>2 Ви́зволь мене від люди́ни лихо́ї, о Господи, бережи мене від наси́льника,
<p>3 що в серці <i>своїм</i> замишляють злі речі, що ві́йни щодня виклика́ють!
<p>4 Вони го́стрять свого язика́, як той вуж, отру́та гадю́ча під їхніми у́стами! <i>Се́ла</i>.
<p>5 Пильнуй мене, Господи, від рук нечести́вого, бережи мене від наси́льника, що заду́мали сто́пи<f>[130]</f> мої захита́ти»
<p>6 Чванли́ві сховали на мене тене́та та шну́ри, розтягли́ <i>свою</i> сі́тку при сте́жці, сільця́ розмістили на ме́не! <i>Се́ла</i>.
<p>7 Я сказав Господе́ві: „Ти Бог мій, — почуй же, о Господи, голос блага́ння мого!“
<p>8 Господи, Владико мій, сило мого спасі́ння, що в день бо́ю покрив мою го́лову, —
<p>9 не виконай, Господи, бажань безбожного, не здійсни́ його за́думу! <i>Се́ла</i>.
<p>10 Бода́й голови́ не підне́сли всі ті, хто мене оточи́в, бодай зло<f>[131]</f> їхніх уст їх покрило!
<p>11 Хай при́сок на них упаде́, нехай кине Він їх до огню́, до прова́лля, щоб не встали вони!
<p>12 Злоязи́чна люди́на — щоб міцно́ю вона не була́ на землі, люди́на насильства — бодай лихо спійма́ло її, щоб попхну́ти <i>на поги́біль</i>!
<p>13 Я знаю, що зробить Господь правосу́ддя убогому, при́суд <i>правдивий</i> для бідних, —
<p>14 тільки праведні дя́кувати будуть Іме́нню Твоєму, невинні сидітимуть перед обличчям Твоїм!

<h4>140</h4>
<p>1 <i>Псалом Давидів.</i> Господи, кли́чу до Тебе, — поспіши́ся до мене, почуй же мій голос, як кли́чу до Тебе!
<p>2 Нехай ста́не молитва моя <i>як</i> кади́ло перед лицем Твоїм, підно́шення рук моїх — як жертва вечі́рня!
<p>3 Поклади, Господи, сторо́жу на у́ста мої, стережи́ двері губ моїх!
<p>4 Не дай нахиля́тися серцю моєму до речі лихо́ї, — щоб учи́нки робити безбо́жністю, із людьми, шо чинять пере́ступ, і щоб не ласува́вся я їхніми присма́ками!
<p>5 Як праведний вра́зить мене, — то це милість, а доко́рить мені, — це оли́ва на го́лову, її не відкине моя голова, бо ще і молитва моя проти їхнього зла.
<p>6 Їхні су́дді по скелі розки́дані, та слова́ мої вчують, бо приємні вони.
<p>7 Як <i>дро́ва</i> руба́ють й розко́люють <i>їх</i> на землі, так розки́дані наші кістки́ над отво́ром шео́лу.
<p>8 Бо до Тебе, о Господи, Владико, мої очі, на Тебе наді́юсь — не зруйно́вуй мого життя!
<p>9 Бережи Ти від па́стки мене, що на мене поставили, та від тене́т переступників!
<p>10 Хай безбожні попа́дають ра́зом до сі́тки своєї, <i>а</i> я промину́!

<h4>141</h4>
<p>1 <i>Псалом навча́льний, Давида, коли він був у печері. Молитва.</i>
<p>2 Мій голос до Господа, — я кличу, мій голос до Господа, — я блага́ю!
<p>3 Перед обличчям Його вилива́ю я мову свою, про недолю свою я розка́зую перед обличчям Його́,
<p>4 коли́ омліва́є мій дух у мені. А Ти знаєш дорогу мою: на дорозі, якою ходжу́, па́стку для мене сховали!
<p>5 Право́руч поглянь і побач: немає ніко́го знайо́мого, загинув приту́лок від мене, ніхто не питає за душу мою.
<p>6 Я кличу до Тебе, о Господи, я кажу́: „Ти моє пристано́вище, доля моя у країні живих!“
<p>7 Прислу́хайся ж Ти до блага́ння мого́, бо зробився я зо́всім нужде́нний! Визволь мене від моїх переслі́дників, бо стали сильніші від мене вони!
<p>8 Ви́веди душу мою із в'язни́ці, щоб сла́вити Йме́ння Твоє! Праведні ото́чать мене, як учи́ниш добро надо мною!

<h4>142</h4>
<p>1 <i>Псалом Давидів.</i> Господи, вислухай молитву мою, почуй блага́ння моє в Своїй вірності, у правді Своїй обізви́ся до мене!
<p>2 І на суд не вступай із рабом Своїм, — бо жоден живий перед обличчям Твоїм справедли́вим не буде!
<p>3 Бо неприятель переслідує душу мою, то́пче живую<f>[132]</f> мою до землі. Посадив мене в те́мряву, як мерці́в <i>цього</i> світу!
<p>4 Омліває мій дух у мені, кам'яні́є в нутрі́ моїм серце моє.
<p>5 Я згадую дні старода́вні, над усі́ми Твоїми чинами розду́мую, говорю́ про діла́ Твоїх рук.
<p>6 Я ру́ки свої простягаю до Тебе, душа моя <i>пра́гне</i> Тебе, як <i>води́</i> пересо́хла земля! <i>Се́ла</i>.
<p>7 Поспіши́ мене ви́слухати, Господи, — дух мій кінча́ється! Не ховай Ти від мене обличчя Свого́, і нехай я не бу́ду подібний до тих, хто схо́дить до гро́бу!
<p>8 Об'яви́ мені вранці Своє милосердя, бо на Тебе наді́юсь, повідо́м Ти мене про дорогу, якою я маю ходи́ти, бо до Тебе підно́шу я душу свою́!
<p>9 Урятуй мене, Господи, від моїх ворогів, бо до Тебе вдаю́ся!
<p>10 Навчи мене волю чинити Твою́, бо Ти Бог мій, — добрий Дух Твій нехай попрова́дить мене по рі́вній землі!
<p>11 Ради Ймення Свого, о Господи, оживи мене, Своєю правдою ви́веди душу мою від недолі!
<p>12 А в Своїм милосерді понищ моїх ворогів, і ви́губи всіх, хто нена́видить душу мою, бо я — раб Твій!

<h4>143</h4>
<p>1 <i>Давидів.</i> Благослове́нний Господь, моя ске́ля, що руки мої Він навчає до бо́ю, пальці мої — до війни́!
<p>2 Він моє милосердя й тверди́ня моя, форте́ця моя та моя охоро́на мені, Він мій щит, і я до Нього вдаю́ся, Він мій наро́д підбиває під мене!
<p>3 Господи, що́ то люди́на, що знаєш її, <i>що́ то</i> син лю́дський, що зважаєш на нього?
<p>4 Люди́на стала до па́ри поді́бна, її дні — як та тінь промину́ща!
<p>5 Господи, нахили Своє небо, — й зійди́, доторкни́ся до гір, — і вони задиму́ють!
<p>6 Заблищи́ блискави́цею, й їх розпоро́ш, пошли Свої стрі́ли, і їх побенте́ж!
<p>7 Пошли з висоти́ Свою руку, <i>й</i> мене поряту́й, і визволь мене з вод великих, від руки чужинці́в,
<p>8 що їхні уста́ промовляють неправду, а їхня прави́ця — прави́ця зрадли́ва!
<p>9 Боже, я пісню нову́ заспіваю Тобі, на а́рфі десятистру́нній заграю Тобі,
<p>10 що Ти перемогу царям подає́ш, що рятуєш Давида, Свого раба, від лихого меча́!
<p>11 Порятуй же мене й збережи Ти мене від руки чужинці́в, що їхні уста́ промовляють марно́ту, а їхня прави́ця — правиця зрадли́ва,
<p>12 щоб були́ сини наші, немов саджанці́, ви́плекані в їхній мо́лодості, наші до́чки — немов ті нарі́жні стовпи́, ви́тесані на окра́су палати!
<p>13 Повні наші комо́ри, — вони видають найрізні́ше, ко́тяться тисячами наші ві́вці та ко́зи, десятками тисяч по наших подві́р'ях розпло́джуються!
<p>14 Ситі наші бики́, немає приго́д і немає хворо́би, і на ву́лицях наших нема наріка́нь!
<p>15 Блаженний наро́д, що йому так <i>веде́ться</i>, блаженний наро́д, що Господь — йому Бог!

<h4>144</h4>
<p>1 <i>Хвала́ Давидова.</i> Я буду Тебе велича́ти, о Боже мій, Ца́рю, і благословля́тиму Ймення Твоє повік-віку!
<p>2 Я кожного дня Тебе благословля́тиму, і хвалитиму Йме́ння Твоє повік-віку!
<p>3 Великий Господь і просла́влений ве́льми, і недосліди́ме вели́ччя Його!
<p>4 Рід ро́дові буде хвалити діла́ Твої, і будуть могу́тність Твою виявляти!
<p>5 Про пишну славу вели́ччя Твого, про справи чудо́вні Твої розпові́м!
<p>6 Будуть казати про силу грізни́х Твоїх чи́нів, а про ве́лич Твою — розпові́м я про неї.
<p>7 Па́м'ять про добрість велику Твою сповіща́тимуть, і будуть співати про правду Твою!
<p>8 Ще́дрий і милосердний Господь, довготерпели́вий й многомилости́вий,
<p>9 Господь добрий до всіх, а Його милосердя — на всі Його тво́рива!
<p>10 Тебе, Господи, сла́вити будуть усі Твої тво́рива, а святі Твої Тебе благословля́тимуть,
<p>11 про славу Царства Твого звіща́тимуть, про могутність Твою говори́тимуть,
<p>12 щоб лю́дським синам об'яви́ти про могутність Його́ та про славу вели́ччя Царства Його́!
<p>13 Царство Твоє — царство всіх віків, а вла́да Твоя — по всі роди!
<p>14 Господь підпира́є всіх па́даючих, усіх зі́гнутих Він випросто́вує!
<p>15 Очі всіх упова́ють на Те́бе, і Ти їм пожи́ву даєш своєча́сно,
<p>16 Ти руку Свою відкрива́єш, — і все, що живе, Ти зичли́во году́єш!
<p>17 Господь справедливий на кожній дорозі Своїй, і милости́вий у всіх Своїх учи́нках,
<p>18 Господь близьки́й всім, хто взива́є до Нього, хто правдою кличе Його́!
<p>19 Волю тих, хто боїться Його, Він сповня́є, і блага́ння їх чує та їм помагає, —
<p>20 Госпо́дь береже́ тих усіх, хто любить Його, а безбожних усіх Він понищить!
<p>21 Славу Господню уста́ мої будуть звіща́ти, і благословля́тиме кожне тіло святе Його Ймення на віки вікі́в!

<h4>145</h4>
<p>1 <i>Алілуя!</i> Хвали, душе моя, Господа,
<p>2 хвалитиму Господа, поки живу́, співатиму Богу моє́му, аж поки існую!
<p>3 Не наді́йтесь на князів, на лю́дського сина, бо в ньому спасі́ння нема:
<p>4 вийде дух його — і він до своєї землі поверта́ється, — того дня його за́думи гинуть!
<p>5 Блаженний, кому́ його поміч — Бог Яковів, що надія його — на Господа, Бога його́,
<p>6 що небо та землю вчинив, море й усе, що є в них, що правди пильнує навіки,
<p>7 правосу́ддя вчиняє покри́вдженим, що хліба голодним дає! Госпо́дь в'язнів розв'язує,
<p>8 Господь <i>очі</i> сліпим відкриває, Господь випросто́вує зі́гнутих, Господь милує праведних!
<p>9 Господь обороняє прихо́дьків, сироту́ та вдови́цю підтримує, а дорогу безбожних викри́влює!
<p>10 Хай царю́є навіки Господь, Бог твій, Сіоне, із роду у рід! Алілу́я!

<h4>146</h4>
<p>1 Хваліть Господа, — добрий бо Він, виспівуйте нашому Богу, — приємний бо Він, — Йому подоба́є хвала́!
<p>2 Господь Єрусалима будує, збирає вигна́нців Ізраїлевих.
<p>3 Він зламаносе́рдих лікує, і їхні рани болю́чі обв'я́зує,
<p>4 вирахо́вує Він число зо́рям, <i>і</i> кожній із них дає йме́ння.
<p>5 Великий Господь наш, та дужий на силі, Його мудрости міри нема!
<p>6 Господь підіймає слухня́них, безбожних понижує аж до землі.
<p>7 Дайте відповідь Господу нашому вдячною піснею, заграйте для нашого Бога на гу́слах:
<p>8 Він хмарами небо вкриває, пригото́влює дощ для землі, обро́щує гори травою,
<p>9 худобі дає її корм, вороня́там — чого вони кличуть!
<p>10 Не в силі коня уподо́ба Його, і не в чле́нах люди́ни Його закоха́ння, —
<p>11 Госпо́дь любить тих, хто боїться Його, хто наді́ю склада́є на милість Його!

<h4>147</h4>
<p>1 <f>[133]</f> Хвали Господа, Єрусалиме, прославляй Свого Бога, Сіоне,
<p>2 бо зміцняє Він за́суви брам твоїх, синів твоїх благословляє в тобі,
<p>3 чинить мир у границі твоїй, годує тебе пшеницею щирою,
<p>4 посилає на землю нака́за Свого, — дуже швидко летить Його Слово!
<p>5 Дає сніг, немов во́вну, розпоро́шує па́морозь, буцім то по́рох,
<p>6 Він кидає лід Свій, немов ті кришки́, — <i>і</i> перед морозом Його хто усто́їть?
<p>7 Та Він пошле́ Своє слово, — та й розто́пить його, Своїм вітром повіє, — вода потече!
<p>8 Своє слово звіщає Він Якову, постано́ви Свої та Свої правосуддя — Ізраїлю:
<p>9 для жодного люду Він так не зробив, — той не знають вони правосуддя <i>Його</i>! Алілуя!

<h4>148</h4>
<p>1 <i>Алілуя!</i> Хвалі́те Господа з небе́с, хваліте Його в висоті́!
<p>2 Хваліте Його, всі Його Анголи́, хваліте Його, усі ві́йська Його́:
<p>3 Хваліте Його, сонце й місяцю, хваліте Його, усі зо́рі ясні́!
<p>4 Хваліте Його, небеса́ із небе́с, та води, що над небеса́ми!
<p>5 Нехай Господа хвалять вони, бо Він наказа́в, — і створились вони,
<p>6 Він їх поставив на вічні віки́, дав нака́за, — і не пересту́плять його!
<p>7 Хваліть Господа <i>та́кож</i> з землі: риби великі й безо́дні усі,
<p>8 огонь та град, сніг та туман, вітер бурхли́вий, що виконує слово Його́,
<p>9 го́ри та па́гірки всі, плідне дерево та всі кедри́ни,
<p>10 звірина́ й вся худо́ба, все плазу́юче та пта́ство крилате,
<p>11 зе́мні царі й всі наро́ди, князі та всі су́дді землі,
<p>12 юнаки́ та дівиці, старі ра́зом із ді́тьми, —
<p>13 нехай <i>усі</i> хвалять Господнє Ім'я́, бо Його́ тільки Йме́ння звели́чилось, вели́чність Його на землі й небеса́х!
<p>14 Він рога<f>[134]</f> народу Своє́му підні́с! Слава всім богобійним Його́, ді́тям Ізра́їлевим, наро́дові, що до Нього близьки́й! Алілуя!

<h4>149</h4>
<p>1 <i>Алілу́я!</i> Заспівайте для Господа пісню нову́, Йому слава на збо́рах святих!
<p>2 Хай Ізраїль радіє Творце́м своїм, хай Царем своїм тішаться діти Сіону!
<p>3 Нехай славлять Ім'я́ Його та́нцем, нехай виграва́ють для Нього на бу́бні та гу́слах,
<p>4 бо знахо́дить Господь уподо́бу в наро́ді Своїм, прикраша́є покірних спасі́нням!
<p>5 Хай радіють у славі святі, хай співають на ло́жах своїх,
<p>6 просла́влення Бога — на їхніх уста́х, а меч обосі́чний — ув їхніх рука́х,
<p>7 щоб чинити між племе́нами по́мсту, між наро́дами — ка́ри,
<p>8 щоб їхніх царів пов'язати кайда́нами, а їхніх вельмо́ж — ланцюга́ми,
<p>9 щоб між ними чини́ти суд написаний! Він — вели́чність для всіх богобі́йних! Алілу́я!

<h4>150</h4>
<p>1 Алілуя! Хваліть Бога в святині Його, хваліте Його на могу́тнім Його небозво́ді!
<p>2 Хвалі́те Його за чи́ни могутні Його, хваліте Його за могу́тню вели́чність Його́!
<p>3 Хваліте Його звуком тру́бним, хваліте Його на арфі та гу́слах!
<p>4 Хваліте Його на бу́бні та та́нцем, хваліте Його на стру́нах та флейті!
<p>5 Хваліте Його на цимба́лах дзвінки́х, хваліте Його на цимба́лах гучни́х!
<p>6 Все, що ди́хає, — хай Господа хва́лить! Алілу́я!


