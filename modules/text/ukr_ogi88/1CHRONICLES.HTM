<h2>1-а хронiки</h2>

<h4>1</h4>
<p>1 <f>[1]</f> Адам, Сиф, Енош,
<p>2 Кенан, Магалал'їл, Яред,
<p>3 Енох, Метушелах, Ламех,
<p>4 Ной, Сим, Хам та Яфет.
<p>5 Сини Яфетові: Ґомер, і Маґоґ, і Мадай, і Яван, і Тувал, і Мешех, і Тірас.
<p>6 А сини Ґомерові: Ашкеназ і Діфат, і Тоґарма.
<p>7 А сини Яванові: Еліша й Таршіша, кіттяни й роданяни.
<p>8 Сини Хамові: Куш і Міцра́їм,<f>[2]</f> Пут і Ханаан.
<p>9 А сини Кушеві: Шева, і Хавіла, і Савта, і Раама, і Савтеха. А сини Рамині: Шева й Дедан.
<p>10 А Куш породи́в Німрода, — він зачав бути ве́летом на землі.
<p>11 А Міцраїм породив лудян, і анам'ян, і легав'ян, і нафтух'ян,
<p>12 і патрусян, і каслух'ян, що вийшли звідти филисти́мляни, і кафторян.
<p>13 А Ханаан породив Сидона, свого первородженого, і Хета,
<p>14 і євусеянина, і амореянина, і ґірґашеянина,
<p>15 і хіввеянина, і аркеянина, і сінеянина,
<p>16 і арвадянина, і цемарянина, і хаматянина.
<p>17 Сини Симові: Елам, і Ашшу́р,<f>[2]</f> і Арпахшад, і Луд, і Ара́м.<f>[2]</f> <i>Сини Арамові</i>: і Уц, і Хул, і Ґетер, і Мешех.
<p>18 А Арпахшад породив Шалаха, а Шалах породив Евера.
<p>19 А Еверові народилося двоє синів, — ім'я́ одно́му Пелеґ, бо за його днів була поділена земля, а ім'я́ брата його — Йоктан.
<p>20 А Йоктан породи́в Алмодада, і Шелефа, і Хацармавета, і Єраха,
<p>21 і Гадорама, і Узала, і Діклу,
<p>22 і Евала, і Авімаїла, і Шеву,
<p>23 і Офіра, і Хавілу, і Йовава, — усі вони сини Йоктанові.
<p>24 Сим, Арпахшад, Шелах,
<p>25 Пелеґ, Реу,
<p>26 Серуґ, Нахор, Терах,
<p>27 Аврам, він же Авраа́м.
<p>28 Сини Авраамові: Ісак та Ізмаї́л.
<p>29 Оце їхні наща́дки: первороджений Ізмаї́лів Невайот, і Кедар, і Адбеїл, і Мівсам,
<p>30 Мішма, і Дума, Масса, Хадад, і Тема,
<p>31 Єтур, Нафіш, і Кедема, — оце вони сини Ізмаї́лові.
<p>32 А сини Кетури, Авраамової наложниці: вона породила Зімрана, і Йокшана, і Медана, і Мідіяна, і Їшбака, і Шуаха. А Йокшанові сини: Шева й Дедан.
<p>33 А Мідіянові сини: Ефа, і Ефер, і Ханох, і Авіда, і Елдаа, — ці всі сини Кетури.
<p>34 А Авраа́м породив Ісака. Ісакові сини: Ісав і Ізра́їль.
<p>35 Ісавові сини: Еліфаз, Реуїл, і Єуш, і Йалам, і Кора.
<p>36 Сини Еліфазові: Теман і Омар, Цефі й Ґатам, Кеназ і Тімна, і Амалик.
<p>37 Сини Реуїлові: Нахат, Зерах, Шамма й Мізза.
<p>38 А сини Сеїрові: Лотан, і Шовал, і Ців'он, і Ана, і Дішон, і Ецер, і Дішан.
<p>39 А сини Лотанові: Хорі, і Гомам, і Ахот, Лотан, Тімна.
<p>40 Сини Шовалові: Ал'ян, і Манахат, і Евал, Шефі, і Онам. А сини Ців'онові: Айя й Ана.
<p>41 А сини Анині: Дішон. А сини Дішонові: Хамран, і Ешбан, і Їтран, і Керан.
<p>42 Сини Ецерові: Білган, і Зааван, Яакан. Сини Дішонові: Уц та Аран.
<p>43 А оце царі, що царювали в Едо́мовому кра́ї перед зацарюванням царя в Ізраїлевих синів: Бела, Беорів син, а ім'я́ його міста — Дінгава.
<p>44 І помер Бела, а замість нього зацарював Йовав, Зерахів син з Боцри.
<p>45 І помер Йовав, а замість нього зацарював Хушам із кра́ю теманянина.
<p>46 І помер Хушам, а замість нього зацарював Гадад, Бедадів син, що побив був Мідіяна на Моавському полі, а ім'я́ місту його Авіт.
<p>47 І помер Гадад, а замість нього зацарював Самла з Масреки.
<p>48 І помер Самла, а замість нього зацарював Саул з Рехевот-Ганнагару.
<p>49 І помер Саул, а замість нього зацарював Баал-Ханан, син Ахборів.
<p>50 І помер Баал-Ханан, а замість нього зацарював Гадад, а ім'я́ його міста — Раї, а ім'я́ жінки його — Мегетав'їл, дочка Матреда, дочки́ Ме-Загавової.
<p>51 І помер Гадад. І були <i>потому</i> провідники́ Едому: провідни́к Тімна, провідник Ал'я, провідник Єтет,
<p>52 провідник Оголівама, провідник Ела, провідник Пінон,
<p>53 провідник Кеназ, провідник Теман, провідник Мівцар,
<p>54 провідни́к Маґдіїл, провідник Ірам, — оце провідники́ Едому.

<h4>2</h4>
<p>1 Оце Ізраїлеві сини: Руви́м, Симео́н, Леві́й, і Юда, Іссаха́р, і Завуло́н,
<p>2 Дан, Йо́сип, Веніями́н, Нефтали́м, Ґад і Аси́р.
<p>3 Юдині сини: Ер, і Онан, і Шела, — троє народилися йому від ханаане́янки Бат-Шуї. І був Ер, Юдин перворо́джений, нечестивий в оча́х Господа, — і Він забив його.
<p>4 А Тамар, невістка його, породила йому Пе́реца та Зе́ваха, — усіх Юдиних синів п'я́теро.
<p>5 Сини Перецові: Хецрон та Хамул.
<p>6 А сини Зерахові: Зімрі, і Етан, і Геман, і Калкол, і Дера, — усіх їх п'я́теро.
<p>7 А Кармієві сини: Ахар, що напровадив біду на Ізраїля, що спроневі́рився в заклятті.
<p>8 А сини Етанові: Азарія.
<p>9 А сини Хецронові, що народилися йому: Єрахмеїл, і Рам, і Келувай.
<p>10 А Рам породи́в Аммінадава, а Аммінадав породив Нахшона, начальника синів Юдиних.
<p>11 А Нахшон породив Салму, а Салма породив Боаза,
<p>12 а Боаз породив Оведа, а Овед породив Єссе́я.
<p>13 А Єссе́й породив свого перворо́дженого Еліава, і Авінадава другого, і Шім'у третього,
<p>14 Натаніїла четвертого, Раддая п'ятого,
<p>15 Оцема шостого, Давида сьомого.
<p>16 А їхні сестри: Церуя й Авідаїл. А Церуїні сини: Авшай, і Йоав, і Аса-Ел, — <i>усіх</i> троє.
<p>17 А Авігаїл породила Амасу, а батько Амасин — їшмеелянин Єтер.
<p>18 А Калев, Хецронів син, породив зо своєю жінкою Азувою та з Еріот <i>дітей</i>. А оце сини її: Єшер, і Шовав, і Ардон.
<p>19 І померла Азува, а Калев узяв собі Ефрату, і вона породила йому Хура.
<p>20 А Хур породив Урі, а Урі породив Бецаліїла.
<p>21 А потому прийшов Хецрон до дочки́ Махіра, Ґілеадового батька, і він узяв її, — а він <i>був</i> віку шостидесяти років, — і вона породила йому Сеґува.
<p>22 А Сеґув породив Яіра, і він мав двадцять і три місті в ґілеадському кра́ї.
<p>23 Але Ґешур та Арам забрали від них Яірові оселі, Кенат та залежні від нього міста, шістдеся́т міст. Усе це сини Махіра, Ґілеадового батька.
<p>24 А по Хецроновій смерті прийшов Калев до Єфрати, і Хецронова жінка Авійя породила йому Ашхура, батька Текої.
<p>25 А сини Єрахмеїла, Хецронового перворо́дженого, були́: перворо́джений Рам, і Буна, і Орен, і Оцем, Ахійя.
<p>26 І була́ в Єрахмеїла інша жінка, а ім'я́ їй Атара, — вона мати Онама.
<p>27 А сини Рама, Єрахмеїлового перворо́дженого, були: Маац, і Ямін, і Екер.
<p>28 А сини Онамові були́: Шаммай, і Яда. А сини Шаммая: Надав та Авішур.
<p>29 А ім'я́ Авішуровій жінці — Авіхаїл, і вона породила йому Ахбана та Моліда.
<p>30 А сини Надавові: Селед та Аппаїм, а Селед помер без дітей.
<p>31 А сини Аппаїмові: Їш'ї, А сини Їш'ї: Шешан. А сини Шешанові: Ахлай.
<p>32 А сини Яди, Шаммаєвого брата: Єтер і Йонатан. І помер Єтер без дітей.
<p>33 А Йонатанові сини: Пелет, і Заза, — оце були сини Єрахмеїлові.
<p>34 А в Шешана не було синів, а тільки до́чки. <i>Був</i> у Шешана раб єги́птянин, а ім'я́ йому Ярха.
<p>35 І дав Шешан рабові своєму Ярсі свою дочку́ за жінку, і вона породила йому Аттая.
<p>36 А Аттай породив Натана, а Натан породив Завада,
<p>37 А Завад породив Ефлала, а Ефлал породив Оведа.
<p>38 А Овед породив Єгу, а Єгу породив Азарію,
<p>39 а Азарія породив Хелеца, а Хелец породив Ел'асу.
<p>40 А Ел'аса породив Сісмая, а Сісмай породив Шаллума.
<p>41 А Шаллум породив Єкамію, а Єкамія породив Елішаму.
<p>42 А сини Калева, Єрахмеїлового брата: Меша, його перворо́джений, він ба́тько Зіфа. І сини Мареші, Хевронового батька.
<p>43 А Хевронові сини: Корах, і Таппуах, і Рекем, і Шама.
<p>44 А Шама породив Рахама, Єракеамового батька, а Рекем породив Шаммая.
<p>45 А сини Шаммаєві: Маон, а Маон <i>був</i> основник Бет-Цуру.
<p>46 А Ефа, нало́жниця Калева, породила Харана, і Моцу, і Ґазеза. А Харан породив Ґазеза.
<p>47 А сини Єгдаєві: Реґем, і Йотам, і Ґешан, і Фелет, і Ефа, і Шааф.
<p>48 Калевова нало́жниця Мааха породила Шевера та Тірхату.
<p>49 І породила вона Шаафа, батька Мадманни, Шеву, батька Махбени, та батька Ґів'и. А дочка Калевова — Ахса.
<p>50 Оце були сини Калева, сина Гура, первородженого Ефрати: Шовал, ба́тько Кір'ят-Єаріму,
<p>51 Салма, батько Вифлеєма,<f>[3]</f> Гареф, ба́тько Бе-Ґадеру.
<p>52 У Шовала, батька Кір'ят-Єаріму, були сини: Гарое, Хаці-Гамменухот.
<p>53 А ро́ди Кір'ят-Єаріма: їтряни, путяни, шуматяни, мішраяни, — від них пішли цор'атяни та ештауляни.
<p>54 Сини Салмині: Бет-Лехем,<f>[3]</f> і нетофаляни, Атрот, Бет-Иоав, і хаці-гаммонахтяни, цоряни.
<p>55 А роди писарів, ме́шканців Ябецу, тір'атяни, шім'атяни, сухатяни, — вони кіняни, що похо́дять від Хамата, батька Бет-Рехавового.

<h4>3</h4>
<p>1 А оце були́ Дави́дові сини, що народилися йому в Хевро́ні: перворо́джений — Амно́н, від їзреелі́тянки Ахіноам; другий — Даниїл, від кармелі́тянки Авіґаїл;
<p>2 третій — Авесало́м, син Маахи, дочки́ Талмая, царя ґешурського; четвертий — Адонійя, син Хаґґіт;
<p>3 п'ятий — Шефатія, від Авітал; шостий — Їтреам, від жінки його Еґли;
<p>4 шестеро наро́джено йому в Хевроні. І царював він там сім років і шість місяців, а тридцять і три роки царював в Єрусалимі.
<p>5 А оці народи́лися йому в Єрусалимі: Шім'а, і Шовав, і Натан, і Соломон, — четверо від Вірсаві́ї, Амміїлової дочки́,
<p>6 і Ївхар, і Елішама, і Еліфалет,
<p>7 і Ноґаг, і Нефеґ, і Яфія,
<p>8 і Елішама, і Еліяда, і Еліфелет, — де́в'ятеро.
<p>9 Усе <i>це</i> Давидові сини́, окрім синів нало́жниць та сестри́ їх Тамари.
<p>10 А син Соломонів — Рехав'ам, його син Авійя, його син — Аса, його син — Йосафат,
<p>11 його син — Йорам, його син — Ахазія, його син — Йоаш,
<p>12 його син — Амація, його син — Азарія, його син — Йотам,
<p>13 його син — Ахаз, його син — Хізкійя, його син Манасія,
<p>14 його син — Амон, його син — Йосія.
<p>15 А сини Йосії: перворо́джений — Йоханан, другий — Єгояким, третій — Седекія, четвертий — Шаллум.
<p>16 А сини Єгоякимові: Єхонія — син його, та син його Седекія.
<p>17 А сини Єхонії: Ассір, Шеал'тіїл, син його,
<p>18 і Малкірам, і Педая, і Шен'аццар, Єкам'я, Гошама, і Недав'я.
<p>19 А сини Педаї: Зоровавель і Шім'ї. А сини Зоровавеля: Мешуллам, і Хананія, і сестра їхня Шеломіт,
<p>20 і Хашува, і Огел, і Верех'я, і Хасад'я, Юшав-Хесед, п'я́теро.
<p>21 А син<i>и</i> Хананії: Пелатія та Єшая, сини Рефаї, сини Арнонові, сини Овадії, сини Шеханії.
<p>22 А сини́ Шеханії: Шемая. А сини́ Шемаї: Хаттиш, і Їґ'ал, і Баріах, і Неарія, і Шафат, — ше́стеро.
<p>23 А син<i>и</i> Неарії: Ел'йоенай, і Хізкійя, і Азрікам, — троє.
<p>24 А сини Ел'йоенаєві: Годав'я, і Ел'яшів, і Пелая, і Аккув, і Йоханан, і Делая, і Анані, — се́меро.

<h4>4</h4>
<p>1 Сини Юдині: Перец, Хецрон, і Кармі, і Хур, і Шовал.
<p>2 А Реая, син Шовалів, породив Яхата, а Яхат породив Ахуман та Лахада, — оце ро́ди цор'атян.
<p>3 А оці Аві-Етамові: Їзреел, і Їшма, і Їдбаш, а ім'я́ їхній сестрі — Гаццелелпоні.
<p>4 А Пенуїл — батько Ґедора, а Езер — батько Хуші. Оце сини Хура, Єфремового перворо́дженого, батька Віфлеєму.
<p>5 А в Ашхура, батька Текої, були́ дві жінки: Хел'а та Наара.
<p>6 І породила йому Наара Ахуззама, і Хефера, і Темені, і Ахаштарі, — оце сини́ Наарині.
<p>7 А сини Хел'ині: Церет, і Цохар, і Етнан.
<p>8 А Коц породив Анува, і Гаццовеву, і роди Ахархела, сина Гарумового.
<p>9 А Ябец був поважа́ний більше від своїх братів, і мати його назвала йому́ ім'я́ Ябец,<f>[4]</f> говорячи: Я породила його в болісті.
<p>10 І кликнув Ябец до Бога Ізраїлевого, говорячи: „Коли б Ти, благословляючи, поблагословив мене, і побільши́в границю мою, і рука Твоя була зо мною, і зробив <i>охорону</i> від ли́ха, щоб не засмучувати мене!“ І Бог послав, чого він просив.
<p>11 А Келув, брат Шухи, породив Мехіра, — він батько Ештона.
<p>12 А Ештон породив Бет-Рафу, і Пасеаха, і Техінну, батька міста Нахаша. Це люди Рехи.
<p>13 А сини Кеназа: Отніїл та Серая. А сини Отніїлові: Хатат.
<p>14 А Меонотай породив Офру, а Серая породив Яава, батька Ремісничої Долини, бо вони були ремісники́.
<p>15 А сини Калева, Єфуннеєвого сина: Іру, Ела та Наам. А Елин син — Кеназ.
<p>16 А сини Єгаллел'їлові: Зіф і Зіфа, Тір'я й Асар'їл.
<p>17 А сини Езри: Єтер, і Меред, і Ефер, і Ялон. А оце сини Біт'ї, фараонової дочки́, що взяв Меред; і вона зачала́ <i>й породила</i> Мір'яма, і Шаммая, і Їшбаха, батька Ештемої.
<p>18 А жінка його юде́янка породила Єреда, батька Ґедору, і Хевера, батька Сохо, і Єкутіїла, батька Заноаха.
<p>19 А сини жінки Годійї, сестри Нахама, батька ґарм'янина Кеїли та маахатянина Ештемоа,
<p>20 а сини Симеонові: Амнон, і Рінна, Бен-Ханан, і Тілон. А сини Їш'ї: Зохет та Бен-Зохет.
<p>21 Сини Шели, Юдиного сина: Ер, ба́тько Лехи, і Лада, батько Мареші, і ро́ди дому робітникі́в віссону, з дому Ашбеа.
<p>22 І Йокін, і люди Козеви, і Йоаш, і Сараф, що володіли Моавом, і Яшуві-Лехем. Та це справи старода́вні.
<p>23 Вони <i>були</i> ганчарі́, і заме́шкували садки́ та горо́ди; вони жили там у царя для його роботи.
<p>24 Сини Симеонові: Немуїл, і Ямім, Ярів, Зерах, Саул,
<p>25 його син — Шаллум, його син — Мівсам, його син — Мішма.
<p>26 А сини Мішми: Хаммуїл — син його, його син — Заккур, його син — Шім'ї.
<p>27 А в Шім'ї <i>було</i> шістнадцять синів та шість дочо́к, а брати його не мали багатьо́х синів, і не помно́жили ввесь свій рід так, як сини Юдині.
<p>28 І осілися вони в Беер-Шеві, і в Моладі, і в Хацар-Шуалі,
<p>29 і в Білзі, і в Ецемі, і в Толаді,
<p>30 і в Бетуїлі, і в Хормі, і в Ціклаґу,
<p>31 і в Бет-Маркавоті, і в Хацар-Сусімі, і в Бет-Бір'і, і в Шаараїмі, — оце їхні міста аж до зацарюва́ння Давидового.
<p>32 А їхні осади: Етам, і Аїн, Ріммон, і Тохен, і Ашан, — п'я́теро міст.
<p>33 А всі їхні оса́ди, що навколо тих міст, аж до Баалу; це місця їх осе́лення та родоводи їх про них.
<p>34 А Мешовав, і Ямлех, і Йоша, син Амаці́ї,
<p>35 і Йоїл, і Єгу, син Йошів'ї, сина Сераї, сина Асіїлового,
<p>36 і Елйоенай, і Яко́ва, і Шохая, і Асая, і Адіїл, і Єсіміїл, і Беная,
<p>37 і Зіза, син Шіф'і, сина Аллона, сина Єдаї, сина Шімрі, сина Шемаї.
<p>38 Це ті, що входять в імена́ князів у свої ро́ди, а дім своїх батьків сильно розмно́жили.
<p>39 І пішли вони до Мево-Ґедору, аж до схі́днього боку долини, щоб пошукати пасови́ська для своїх ота́р.
<p>40 І знайшли вони пасови́сько сите та добре, а той край <i>був</i> просто́рий, і тихий та спокійний, бо від Хама <i>похо́дили</i> ті, що сиділи там колись.
<p>41 І пішли ці, записані імена́ми за днів Єзекії, царя Юдиного, і розби́ли їхні намети <i>там</i>, і <i>побили</i> меінітів, що були зна́йдені там, що їх учинили закля́ттям аж до цього дня, й осілися замість них, бо там пасови́сько для їхньої дрібно́ї худоби.
<p>42 А з них, з Симеонових синів, пішли на го́ру Сеїр п'ять сотень чоловіка, а Пелатія, і Неарія, і Рефая, і Уззіїл, сини Їш'ї, <i>були</i> на чолі́ їх.
<p>43 І вони побили оста́нок урято́ваних Амали́ка, й осі́лися там аж до цього дня.

<h4>5</h4>
<p>1 А сини Руви́ма, Ізраїлевого перворо́дженого, — бо він первороджений, та за збезче́щення ним ложа свого батька перворі́дство було дане синам Йо́сипа, сина Ізраїлевого, та вони не могли приписатися до перворі́дства.
<p>2 Бо Юда став найсильнішим серед братів своїх, і кня́зем, <i>сильнішим</i> від нього, а перворі́дство <i>дісталося</i> Йо́сипові.
<p>3 Сини Руви́ма, Ізраїлевого первородженого: Ханох і Паллу, Хецрон і Кармі.
<p>4 Йоїлові сини: Шемая — син його, його син Ґоґ, син його — Шім'ї,
<p>5 син його Міха, син його — Реая, син його — Баал,
<p>6 син його Беера, якого вигнав Тіллеґат-Пілнеесер, цар асирійський. Він <i>був</i> начальником Руви́мівців.
<p>7 А брати́ його, за його ро́дами, у приписувані за пото́мством їх, <i>були</i>: голова Єіїл, і Захарій,
<p>8 і Бела, син Азаза, сина Шеми, Йоїлового сина, — він сидів в Ароері й аж по Нево та Баал-Меон.
<p>9 А на схід він сидів аж до ви́ходу на пустиню від річки Ефра́т, бо їхні че́реди в ґілеадському краї стали числе́нні.
<p>10 А за Саулових днів вони провадили війну з агарянами, і ті впали в їхні руки, а вони сиділи в їхніх наме́тах на всім просто́рі на схід від Ґілеаду.
<p>11 А Ґадові сини сиділи навпроти них у баша́нському кра́ї аж до Салхи.
<p>12 Йоїл — голова, а Шафам — другий, і Янай, і Шафат у Башані.
<p>13 А їхні бра́ття за дома́ми своїх батьків: Михаїл, і Мешуллам, і Шева, і Йорай, і Якан, і Зія, і Евер, — се́меро.
<p>14 Оце сини Авіхаїла, сина Хурі, сина Яроаха, сина Ґілеада, сина Михаїла, сина Єшішая, сина Єхдо, сина Буза.
<p>15 Ахі, син Авдіїла, сина Ґунієвого, голови́ дому батькі́в їх.
<p>16 І сиділи вони в Ґілеаді, в Башані та в залежних від нього містах, та в усіх пасови́ськах Шарону, на місцях виходу їх.
<p>17 Усі вони були́ переписані в днях Йотама, Юдиного царя, та в днях Єровоама, царя Ізраїлевого.
<p>18 Синів Рувима, і ґадян, і половини Манасіїного племени, людей військо́вих, що носять щита й меча та натягують лука, та ви́практикуваних у війні — <i>було</i> сорок і чотири тисячі і сім сотень і шістдеся́т, що вихо́дили з ві́йськом.
<p>19 І прова́дили вони війну з агарянами, і з Ітуром, і з Нафішем, і з Нодавом.
<p>20 І да́на була <i>їм</i> поміч на них, і ві́ддані були в їхню руку ті агаряни та всі, що з ними, бо вони кликали до Бога в бою́, і Він був убла́ганий, бо вони наді́ялися на Нього.
<p>21 І вони зайняли їхні че́реди: їхніх верблю́дів п'ятдеся́т тисяч, і дрібно́ї худоби двісті й п'ятдесят тисяч, і ослів дві тисячі, а лю́дських душ — сто тисяч.
<p>22 Бо трупів попадало багато, бо від Бога <i>була</i> ця війна. І сиділи вони на своєму місці аж до неволі.
<p>23 А сини половини Манасіїного племени сиділи в краю́ від Башану аж до Баал-Хермону й Сеніру та гори́ Гермо́ну. Вони розмно́жилися.
<p>24 А оце го́лови домів їхніх батьків: і Ефер, і Їш'ї, і Еліїл, і Азріїл, і Їрмея, і Годавія, і Яхдіїл, — мужі відважні, мужі славні, го́лови домів їхніх батькі́в.
<p>25 Та спроневі́рилися вони Богові своїх батьків, і блуди́ли за богами народів Кра́ю, яких Бог вигубив перед ними.
<p>26 І Бог Ізраїлів збудив духа Пула, царя асирійського, і духа Тілленат-Піл'несера, царя асирійського, і він ви́селив їх, Рувимівців і Ґадівців та половину Манасіїного племени, і запровадив їх у Халах, і Хавор, і Хару, та до річки Ґозан, <i>і вони там</i> аж до цього дня.
<p>27 Левієві сини: Ґершон, Кегат і Мерарі.
<p>28 А сини Кегатові: Амрам, Їцхар, Хеврон, і Уззіїл.
<p>29 А сини́ Амрамові: Ааро́н, і Мойсе́й, і Мірія́м. А сини Ааронові: Надав і Авігу, Елеазар і Ітамар.
<p>30 Елеазар породив Пінхаса, Пінхас породив Авішую,
<p>31 а Авішуя породив Буккі, а Буккі породив Уззі.
<p>32 А Уззі породив Зерахію, а Зерахія породив Мерайота.
<p>33 Мерайот породив Амарію, а Амарія породив Ахітува.
<p>34 А Ахітув породив Садока, а Садок породив Ахімааца.
<p>35 А Ахімаац породив Азарію, а Азарія породив Йоханана.
<p>36 А Йоханан породив Азарію, — це той, що був священиком у <i>Господньому</i> домі, якого вибудував Соломо́н в Єрусалимі.
<p>37 І Азарія породив Амарію, а Амарія породив Ахітува.
<p>38 А Ахітув породив Садока, а Садок породив Шаллума.
<p>39 А Шаллум породив Хілкійю, а Хілкійя породив Азарію.
<p>40 А Азарія породив Сераю, а Серая породив Єгоцадака.
<p>41 А Єгоцадак пішов <i>до неволі</i>, коли Господь вивів Юду та Єрусалим через Навуходоно́сора.

<h4>6</h4>
<p>1 Сини Леві́єві: Ґершом, Кегат та Мерарі.
<p>2 А оце йме́ння Ґершомових синів: Лівні та Шім'ї.
<p>3 А сини Кегатові: Амрам, і Їцхар, і Хеврон, і Уззіїл.
<p>4 Сини Мерарієві: Махлі та Муші. А оце Левієві ро́ди за їхніми батьками:
<p>5 у Ґершома: Лівні його син, син його Яхат, його син — Зімма,
<p>6 його син — Йоах, його син — Іддо, його син — Зерах, його син — Єатрай.
<p>7 Сини Кегатові: Аммінадав — син його, його син — Корах, син його — Ассір,
<p>8 син його — Елкана, син його — Ев'ясаф, син його — Ассір,
<p>9 син його — Тахат, син його — Уріїл, син його Уззійя та Саул — син його.
<p>10 А сини Елкани: Амасай та Ахімот.
<p>11 Елкана — його син, Цофай — син його, і Нахат — син його,
<p>12 Еліяв — син його, Єрохам — син його, Елкана — син його.
<p>13 А Самуїлові сини: перворо́джений <i>Йоїл</i>, а другій Авійя.
<p>14 Сини Мерарієві: Махлі, його син — Лівні, його син — Шім'ї, його син Узза,
<p>15 син його — Шім'а, син його — Хаґґійя, син його — Асая.
<p>16 А оце ті, яких Давид поставив для співа́ння в Господньому домі, від часу ми́ру ковчега.
<p>17 І вони служили перед скинією, скинією заповіту, піснею, аж поки Соломон не збудував Господнього дому в Єрусалимі. І вони ставали, за уставом своїм, на свою службу.
<p>18 А оце ті, що стояли, та їхні сини: співа́к Геман, син Йоїла, сина Самуїла,
<p>19 сина Елкани, сина Єрохама, сина Еліїла, сина Тоаха,
<p>20 сина Цуфа, сина Елкани, сина Махата, сина Амасая,
<p>21 сина Алкани, сина Йоїла, сина Азарії, сина Цефанії,
<p>22 сина Тахата, сина Ассіра, сина Ев'ясафа, сина Кораха,
<p>23 сина Їцхара, сина Кегата, сина Леві, сина Ізраїля.
<p>24 А брат його Асаф, що стояв на правиці його: Асаф <i>був</i> сином Берехії, сина Шім'ї,
<p>25 сина Михаїла, сина Баасеї, сина Малкійї,
<p>26 сина Етні, сина Зераха, сина Адаї,
<p>27 сина Етана, сина Зіммі, сина Шім'ї,
<p>28 сина Йахата, сина Ґершома, сина Леві.
<p>29 А сини Мерарі, брати їхні на лівиці: Етам, син Кіші, сина Авді, сина Маллуха,
<p>30 сина Хашав'ї, сина Амації, сина Хілкійї,
<p>31 сина Амці, сина Бані, сина Шамері
<p>32 сина Махті, сина Муші, сина Мерарі, сина Леві.
<p>33 А брати їх Левити дані на всяку роботу скинії Божого дому.
<p>34 А Ааро́н та сини його палили на жертівнику цілопа́лення та на кадильному жертівнику, <i>і були</i> на всяку роботу Святого Святих, та на очи́щення Ізраїля, згідно зо всім тим, що наказав був Мойсей, раб Божий.
<p>35 А оце Ааро́нові сини: Елеазар — син його, його син — Пінхас, його син — Авішуя,
<p>36 його син — Буккі, його син — Уззі, його син — Зерахія,
<p>37 його син — Мерайот, його син — Амарія, його син — Ахітув,
<p>38 його син — Садо́к, його син — Ахімаац.
<p>39 А оце місце їхнього сидіння за їхніми оса́дами, в їхніх границях, синам Аароно́вим, з роду Кегатівців, бо для них був <i>такий</i> жеребо́к.
<p>40 І дали́ їм Хевро́н в Юдиному кра́ї, та пасови́ська його навколо нього.
<p>41 А міське поле та осади його дали Калеву, синові Ефунне.
<p>42 А Аароновим синам дали міста схо́вища: Хевро́н, і Лівну та її пасови́ська, і Яттір, і Ештемоа та пасови́ська його,
<p>43 і Хілен та пасови́ська його́, Девір та пасови́ська його́,
<p>44 і Ашон та пасови́ська його, і Бет-Шемеш та пасови́ська його.
<p>45 А з племени Веніяминового: Ґеву та пасови́ська її, і Алемет та пасови́ська його, і Анатот та пасови́ська його, — усіх їхніх міст в їхніх родах — тринадцять міст.
<p>46 А Кегатовим синам, позоста́лим із роду племени, <i>дано</i> з половини племени, племени Манасіїного, жеребко́м десять міст.
<p>47 А Ґершомовим синам, за їхніми ро́дами, з племени Іссаха́рового, і з племени Аси́рового, і з племени Нефтали́мового, і з племени Манасі́їного в Баша́ні <i>дано</i> тринадцять міст.
<p>48 Синам Мерарієвим за ро́дами їх із племени Руви́мового, і з племени Ґадового, і з племени Завуло́нового <i>дано</i> за жеребко́м дванадцять міст.
<p>49 І дали Ізраїлеві сини Левитам ті міста та їхні пасови́ська.
<p>50 Вони дали жеребко́м із племени Юдиних синів, і з племени Симеонових синів, і з племени Веніяминових синів ті міста, що їх вони назвали імена́ми.
<p>51 А <i>щодо тих, що</i> з родів Кегатових синів, то міста границь їх були́ від Єфремового племени.
<p>52 І дали їм міста схо́вища: Сихе́м та пасови́ська його, в Єфремових горах, і Ґезер та пасови́ська його,
<p>53 і Йокмеам та пасови́ська його, і Бет-Хорон та пасови́ська його,
<p>54 і Айялон та пасови́ська його, і Ґат-Ріммон та пасови́ська його.
<p>55 А з половини Манасіїного племени: Анер та пасови́ська його, і Біл'ам та пасови́ська його, за ро́дами позосталих Кегатових синів.
<p>56 Ґершомовим синам із роду половини Манасіїного племени: Ґолан у Башані та пасови́ська його, і Аштарот та пасови́ська його́.
<p>57 А з Іссаха́рового племени: Кедеш та пасови́ська його́, і Доврат та пасови́ська його́,
<p>58 і Рамот та пасови́ська його́, і Анем та пасови́ська його́.
<p>59 А з Аси́рового племени: Машал та пасови́ська його, і Авдон та пасови́ська його,
<p>60 і Хукок та пасови́ська його, і Рехов та пасови́ська його́.
<p>61 А з племени Нефтали́мового: Кедеш у Ґалілі та пасови́ська його, і Хаммон та пасови́ська його, і Кір'ятаїм та пасови́ська його.
<p>62 А позоста́лим Мерарієвим синам із Завулонового племени: Ріммон та пасови́ська його, Фавор та пасови́ська його.
<p>63 А з другого боку Йорда́ну <i>при</i> Єрихо́ні, на схід від Йорда́ну, з Рувимового племени: Бецер на пустині та пасови́ська його, і Ягца та пасови́ська її,
<p>64 і Кедемот та пасови́ська його, і Мефаат та пасови́ська його.
<p>65 А з Ґадового племени: Рамот у Ґілеаді та пасови́ська його, і Маханаїм та пасови́ська його,
<p>66 і Хешбон та пасови́ська його, і Яазір та пасови́ська його,

<h4>7</h4>
<p>1 А Іссаха́рові сини: Тола, і Пуа, Яшув і Шімрон, — четверо.
<p>2 А Толині сини: Уззі, і Рефая, і Єріїл, і Яхмай, і Ївсам, і Самуїл, — го́лови їхніх ба́тьківських домі́в Толи, хоробрі вояки́ своїх ро́дів. Число їх за Давидових днів — двадцять і дві тисячі і шість сотень.
<p>3 А сини Уззі: Їзрахія. А сини Їзрахії: Михаїл, і Овадія, і Йоїл, Їшшійя, — п'я́теро, вони всі го́лови.
<p>4 А в них, за їхніми наща́дками, за домом їхніх батькі́в, <i>були</i> бойові військо́ві вата́ги, тридцять і шість тисяч, бо вони мали багато жіно́к та синів.
<p>5 А їхніх братів по всіх Іссаха́рових ро́дах, хоробрих воякі́в, <i>було</i> вісімдеся́т і сім тисяч, — усі вони перепи́сані.
<p>6 Веніями́н: Бела, і Бекер, і Єдіяїл, — троє.
<p>7 А сини Белині: Ецбон, і Уззі, і Уззіїл, і Єрімот, і Ірі, — п'я́теро голі́в ба́тьківських домів, хоробрі вояки́. А в родово́дах їх — двадцять і дві тисячі тридцять і чотири.
<p>8 А сини Бехерові: Земіра, і Йоаш, і Еліезер, і Елйоенай, і Омрі, і Єремот, і Авійя, і Анатот, і Алемет, — усе це Бехерові сини.
<p>9 А в родово́дах їх, за їхніми наща́дками, го́ловами дому їхніх батьків, хоробрих вояків, — двадцять тисяч і двісті.
<p>10 А сини Єдіяїлові: Білган. А сини Білганові: Єуш, і Веніямин, і Егуд, і Кенаана, і Зетан, і Таршіш, і Ахішахар.
<p>11 Усіх цих Едіяїлових синів, за головами <i>дому</i> батьків, хоробрих вояків, <i>було</i> сімнадцять тисяч і двісті, що виходили з військо́вим відділом на війну.
<p>12 І Шуппім, і Хуппім, сини Іра, Хушім — син Ахера.
<p>13 Сини Нефталимові: Яхціїл, і Ґуні, і Єцер, і Шаллум, — сини Білги.
<p>14 Сини Манасіїні: Асріїл, якого породила його наложниця арамітка; вона породила <i>й</i> Махіра, Ґілеадового батька.
<p>15 А Махір узяв жінку для Хуппіма та Шуппіма, а ім'я́ його сестрі Мааха, а ім'я́ другому — Целофхад. А в Целофхада були <i>тільки</i> до́чки.
<p>16 І породила Мааха, Махірова жінка, сина, і назвала ім'я́ йому Переш, а ім'я́ братові його — Шареш. А його сини — Улам і Рекем.
<p>17 А Уламові сини: Бедан. Оце сини Ґілеада, сина Махіра, сина Манасіїного.
<p>18 А сестра його Молехет породила Ішгода, і Авіезера, і Махлу.
<p>19 А сини Шеміди були: Ахіян, і Шехем, і Лікхі, і Аніям.
<p>20 А сини Єфремові: Шутелах, і Веред, син його, і син його Тахат, і син його Ел'ада, і син його Тахат,
<p>21 і син його Завад, і син його Шутелах, і Езер, і Ел'ад. І повбивали їх люди Ґату, наро́джені в Краю́, бо вони зійшли були забрати їхні че́реди.
<p>22 І був у жало́бі їх ба́тько Єфрем числе́нні дні, а брати його прихо́дили розважа́ти його.
<p>23 І ввійшов він до жінки своєї, і зачала́ вона, і породила сина, а він назвав ім'я́ йому: Берія,<f>[5]</f> бо зло було́ в домі його.
<p>24 А дочка́ його — Шеера. І вона збудувала Бет-Хорон до́лішній і горі́шній та Уззен-Шееру.
<p>25 І син його Рефах, і Решеф, і син його Телах, і син його Тахан,
<p>26 син його Ладан, син його Аммігуд, син його Елішама,
<p>27 син його Нон, син його Ісус.
<p>28 А їхня посі́лість та місця їхнього осе́лення — Бет-Ел та нале́жні йому міста, а на схід — Нааран, а на захід — Ґезер та нале́жні йому міста, і Сихем та належні йому міста, аж до Айї та належних йому міст.
<p>29 А на руки Манасіїних синів: Бет-Шеан та нале́жні йому́ міста, Танах та належні йому міста, Меґіддо та належні йому міста, Дор та належні йому міста, — у них сиділи сини Йо́сипа, Ізраїлевого сина.
<p>30 Сини Асирові: Їмна, і Їшва, і Їшві, і Берія, та сестра їх Серах.
<p>31 А сини Беріїні: Хевер і Малкіїл, — він батько Бірзаіта.
<p>32 А Хевер породив Яфлета, і Шомера, і Хотама, і сестру́ їх Шую.
<p>33 А сини Яфлетові: Пасах, і Бімхал, і Ашват, — оце сини Яфлетові.
<p>34 А сини Шемерові: Ахі і Рогаґґа, Яхебба та Арам.
<p>35 А сини Гелема, його брата: Цофах, і Їмна, і Шелеш, і Амал.
<p>36 Сини Цофахові: Суах, і Харнефер, і Шуал, і Бері, і Їмра,
<p>37 Бецер, і Год, і Шамма, і Шілша, і Їтран, і Беера.
<p>38 А сини Єтерові: Єфунне, і Піспа, і Ара.
<p>39 А сини Улли: Арах, і Ханніїл, і Ріція.
<p>40 Усе це Аси́рові сини, го́лови ба́тьківських домі́в, ви́брані ли́царі вояки́, го́лови начальників. А в родовідних книгах військо́вих записано, число їхніх людей <i>було</i> — двадцять і шість тисяч.

<h4>8</h4>
<p>1 А Веніямин породив перворо́дженого свого Белу, дру́гого — Ашбелу, і третього — Ахраха,
<p>2 четвертого — Наху, і п'ятого — Рафу.
<p>3 А в Бели були сини: Аддар, і Ґера, і Авігуд,
<p>4 і Авішуя, і Нааман, і Ахоах,
<p>5 і Ґера, і Шефуфан, і Хурам.
<p>6 А оце сини́ Ехудові, — вони <i>були</i> го́лови <i>дому</i> батькі́в, ме́шканців Ґеви, та переселено їх до Манахату:
<p>7 і Нааман, і Ахійя, і Ґера, — він їх пересели́в, і породив Уззу та Ахіхуда.
<p>8 А Шахараїм породив <i>дітей</i> на моавському полі по то́му, як він відіслав своїх жінок Хушім та Баару.
<p>9 І породив він від Ходеш, своєї жінки: Йовава, і Цівію, і Мешу, і Малкам,
<p>10 і Єуц, і Сохію, і Мірму, — це сини його, го́лови ба́тьківських <i>домів</i>.
<p>11 А від Хушім він породив Авітува та Елпаала.
<p>12 А сини Елпаалові: Евер, і Міш'ам, і Шемер, — він збудував Оно й Лод та належні йому міста.
<p>13 А Берія та Шема — вони го́лови <i>дому</i> батькі́в, ме́шканців Айялону; вони вигнали мешканців Ґату.
<p>14 А Ахйо, Шашак і Єремот,
<p>15 і Зевадія, і Арад, і Адер,
<p>16 і Михаїл, і Їшна, і Йоха — сини Берії.
<p>17 А Зевадія, і Мешуллам, і Хізкі, і Хевер,
<p>18 і Їшмерай, і Їзлія, і Йовав, — сини Елпаалові.
<p>19 А Яким, і Зіхрі, і Завді,
<p>20 і Еліенай, і Ціллетай, і Еліїл,
<p>21 і Адая, і Берая, і Шімрат, — сини Шімеієві.
<p>22 А Їшпан, і Евер, і Еліїл,
<p>23 і Авдон, і Зіхрі, і Ханан,
<p>24 і Хананія, і Елам, і Антотійя,
<p>25 і Їфдея, і Пенуїл, — сини Шашакові.
<p>26 А Шамшерай, і Шехарія, і Аталія,
<p>27 і Яарешія, і Елійя, і Зіхрі, — сини́ Єрохамові.
<p>28 Оце го́лови <i>дому</i> батькі́в за їхніми наща́дками, голови, що вони сиділи в Єрусалимі.
<p>29 А в Ґів'оні сиділи: ба́тько Ґів'ону, а ім'я́ його жінці — Мааха,
<p>30 і перворо́джений син його Авдон, і Цур, і Кіш, і Баал, і Надав,
<p>31 і Ґедор, і Ахйо, і Зехер.
<p>32 А Міклот породив Шім'у. І вони теж сиділи в Єрусалимі, при брата́х своїх, зо своїми брата́ми.
<p>33 А Нер породив Кіша. А Кіш породив Саула, а Сау́л породив Йоната́на, і Малкі-Шуя, і Авінадава, і Ешбаала.
<p>34 А син Йонатанів — Мерів-Баал, а Мерів-Баал породив Міху.
<p>35 А сини Міхи: Пітон, і Мелех, і Тареа, і Ахаз.
<p>36 А Ахаз породив Єгоадду, а Єгоадда породив Алемета, і Азмавета, і Зімрі; а Зімрі породив Моцу.
<p>37 А Моца породив Бін'ю, його син — Рафа, його син — Ел'аса, його син — Ацел.
<p>38 А в Ацела <i>було</i> ше́стеро синів, а оце їхні імена́: Азрікам, Бохеру, і Ізмаїл, і Шеар'я, і Овадія, і Ханан, — усі вони сини Ацелові.
<p>39 А сини Ешека, брата його: перворо́джений його Улам, другий — Єуш, третій — Еліфелет.
<p>40 А Уламові сини були мужі хоробрі вояки́, що натягували лука й що мали багато синів та онуків, — сотню й п'ятдеся́т. Усі вони з Веніяминових синів.

<h4>9</h4>
<p>1 А ввесь Ізраїль був перепи́саний, й ось вони були запи́сані в книзі Ізраїлевих царів. А Юда був пересе́лений до Вавилону за своє спроневі́рення.
<p>2 А перші ме́шканці, що <i>сиділи</i> в своїй посілості, по своїх містах, <i>були</i>: Ізраїль, священики, Левити та слуги храму.
<p>3 А в Єрусалимі сиділи з Юдиних синів, і з Веніяминових синів, і з синів Єфремових та Манасіїних:
<p>4 Утай, син Аммігуда, сина Омрі, сина Імрі, сина Бані, з синів Переца, Юдиного сина.
<p>5 А з шілонян: перворо́джений Асая та сини́ його.
<p>6 А з синів Зерахових: Єуїл та брати їх, — шість сотень і дев'ятдеся́т.
<p>7 А з синів Веніяминових: Саллу, син Мешуллама, сина Годавії, сина Сенуї,
<p>8 і Ївнея, син Єрохамів; і Ела, син Уззі, сина Міхрі, і Мешуллам, син Шефатії, сина Реуїла, сина Ївнійї,
<p>9 і брати їхні за їхніми наща́дками, — дев'ять сотень і п'ятдеся́т і шість. Усі ці мужі — го́лови батькі́в, дому батьків своїх.
<p>10 А із священиків: Єдая, і Єгоярів, і Яхін.
<p>11 А Азарія, син Хілкійї, сина Мешуллама, сина Садока, сина Мерайота, сина Ахітава, — управи́тель Божого дому ;
<p>12 і Адая, син Єрохама, сина Нашхура, сина Малкійї; і Масай, син Адіїла, сина Яхзери, сина Мешуллама, сина Мешіллеміта, сина Іммера;
<p>13 і брати їх, го́лови дому своїх батьків — тисяча й сім сотень і шістдеся́т, дуже добрі мужі на працю в ділі Божого дому.
<p>14 А з Левитів: Шемая, син Хассува, сина Азрікама, сина Хашав'ї, з синів Мерарі;
<p>15 і Бакбаккар, Хереш, і Балал, і Маттанія, син Міхи, сина Зіхрі, сина Асафа;
<p>16 і Авадія, син Шемаї, сина Ґалала, сина Єдутуна; і Берехія, син Аси, сина Елкани, що сидів в осадах нетоф'ян.
<p>17 А придве́рні: Шаллум, і Аккув, і Талмон, і Ахіман, і брати їхні; Шаллум <i>був</i> голова.
<p>18 І аж дотепе́р вони в царські́й брамі на схід, вони придве́рні табо́рів Левієвих синів.
<p>19 А Шаллум, син Коре, сина Ев'ясафа, сина Кораха, і брати його з дому його батька, корахівці, на праці служби, стерегли́ пороги скинії, а їхні батьки <i>були</i> над Господнім табо́ром, стерегли вхід.
<p>20 І Пінхас, син Елеазарів, був над ними колись зве́рхником, <i>і</i> Господь був із ним.
<p>21 Захарій, син Мешелемії, був придве́рний при вході скинії заповіту.
<p>22 Усіх їх, ви́браних на придве́рних при поро́гах, <i>було</i> двісті й дванадцять. Вони переписані по своїх оса́дах. Їх поставив Давид та прозорли́вець Самуїл за їх вірність.
<p>23 І вони та їхні сини <i>були</i> при брамах Господнього дому, дому скинії, за ва́ртами.
<p>24 На чотири боки<f>[6]</f> були придве́рні: на схід, на за́хід, на пі́вніч, на пі́вдень.
<p>25 А брати їхні <i>були</i> по се́лах, <i>мусіли</i> прихо́дити на сім день, від ча́су до ча́су,<f>[7]</f> <i>щоб бути</i> з ними <i>на службі</i>,
<p>26 бо в службі були чотири перші придве́рні, вони Левити; вони ж доглядали поме́шкань та скарбів Божого дому.
<p>27 І вони всю ніч перебува́ли навколо Божого дому, бо на них <i>був обов'я́зок</i> ва́рти, і вони щоранку відмикали двері.
<p>28 І з них <i>були</i> дехто коло службо́вого по́суду, бо за числом його прино́сили, і за числом його вино́сили.
<p>29 І з них дехто <i>були</i> призначені до по́суду та до всяких святих речей: і над пшеничною мукою, і над вином, і над оливою, і над ладаном, і над па́хощами.
<p>30 А з священичих синів <i>були</i> ті, що мішали запашне́ на кадило.
<p>31 А Маттітія з Левитів, — він перворо́джений корахівця Шаллума, — <i>був</i> у службі над справою сковорід.
<p>32 А з синів кегатівців, з їхніх браті́в, <i>були</i> над хлібом показни́м,<f>[8]</f> щоб приготовля́ти щосуботи.
<p>33 А оце співаки́, го́лови ба́тьківських <i>домів</i> Левитів, по кімна́тах, були вільні <i>від іншої праці</i>, бо вдень та вночі були́ вони при своїй роботі.
<p>34 Оце го́лови ба́тьківських <i>домів</i> Левитів за їхніми наща́дками, го́лови, що сиділи в Єрусалимі.
<p>35 А в Ґів'оні сиділи: ба́тько Ґів'ону Єіїл, а ім'я́ його жінці Мааха,
<p>36 і перворо́джений син його Авдон, і Цур, і Кіш, і Баал, і Нер, і Надав,
<p>37 і Ґедор, і Ахйо, і Захарій, і Міклот.
<p>38 А Міклот породив Шім'ама. І вони теж сиділи в Єрусалимі при брата́х своїх, зо своїми брата́ми.
<p>39 А Нер породив Кіша, а Кіш породив Саула, а Саул породив і Йонатана, і Малкі-Шую, і Авінадава, і Ешбаала.
<p>40 А син Йонатанів — Мерів-Баал, а Мерів-Баал породив Міху.
<p>41 А сини Міхи: Пітон, і Мелех, і Тахрея.
<p>42 А Ахаз породив Яру, а Яра, породив Алмета, і Азмавета, і Зімрі. А Зімрі породив Моцу.
<p>43 А Моца породив Бін'ю, його син — Рефая, його син — Ел'аса, його син — Ацел.
<p>44 А в Ацела <i>було</i> ше́стеро синів, а оце їхні імена: Азрікам, Бохеру, і Ізмаїл, і Шеар'я, і Овадія, і Ханан, — оце сини Ацелові.

<h4>10</h4>
<p>1 А филисти́мляни воювали з Ізраїлем. І побігли Ізраїлеві мужі перед филисти́млянами, і па́дали тру́пами на горі Ґілбоа.
<p>2 І гналися филисти́мляни за Саулом та за його сина́ми. І повбивали филисти́мляни Йоната́на, і Авінадава, і Малкі-Шуя, Сау́лових синів.
<p>3 І став бій тяжки́й для Саула, і лу́чники ки́нулися на нього, — і він злякався тих лу́чників.
<p>4 І сказав Саул до свого зброєно́ші: „Ви́тягни меча свого, і пробий мене ним, щоб не прийшли ці необрі́зані, і не знущалися на до мною!“ Та не хотів зброєно́ша, бо дуже боявся. Тоді взяв Сау́л меча́ — та й упав на нього.
<p>5 І побачив зброєно́ша, що помер Сау́л, і впав і він на меча, та й помер...
<p>6 І помер Саул і троє синів його, та ввесь його дім поме́рли ра́зом.
<p>7 І побачили всі ізра́їльтяни, що <i>мешкали</i> в долині, що <i>всі</i> втікають, та що помер Саул та сини його, то поки́дали свої міста́ й повтікали, а филисти́мляни поприхо́дили, й осі́лися в них...
<p>8 І сталося другого дня, і прийшли филисти́мляни, щоб пообдира́ти тру́пи, — та й знайшли Саула та синів його, що лежали на горі Ґілбоа.
<p>9 І вони пообдира́ли його, і поне́сли го́лову його та збро́ю його, і послали в филистимські краї навко́ло, щоб сповістити <i>в домах</i> своїх божкі́в та наро́дові.
<p>10 І вони поклали збро́ю його в домі свого бога, а го́лову його прибили в домі Даґона.
<p>11 І почув увесь ґілеадський Явеш про все, що́ филисти́мляни зробили Саулові,
<p>12 і встали всі хоробрі, і поне́сли Саулове тіло та тіла́ синів його, і прине́сли до Явешу, та й похова́ли їхні ко́сті під дубом в Явеші, і по́стили сім день.
<p>13 І помер Саул за своє беззако́ння, що він ним спроневі́рився проти Господа через Господнє слово, якого не тримався, а також через те, що питався віщого духа, щоб ви́відати,
<p>14 а не виві́дував <i>від</i> Господа. І Він убив його, а царство його передав Дави́дові, Єссе́євому синові.

<h4>11</h4>
<p>1 І зібрався ввесь Ізра́їль до Давида в Хевро́н, говорячи: „Оце ми кість твоя та тіло твоє!
<p>2 І давніш, коли Саул був царем, ти водив та приво́див Ізраїля <i>на війну</i>. І сказав Господь, Бог твій, тобі: Ти бу́деш пасти́ наро́да Мого, Ізраїля, і ти будеш князе́м над наро́дом Моїм, Ізраїлем“.
<p>3 І прийшли всі Ізраїлеві старші́ в Хевро́н, а Давид склав із ними умову в Хевроні перед Господнім лицем. І пома́зали вони Давида царем над Ізраїлем, за Господнім словом через Самуїла.
<p>4 І пішов Давид та ввесь Ізра́їль до Єрусалиму, — він Євус, і там <i>були</i> євусе́яни, ме́шканці того кра́ю.
<p>5 І сказали ме́шканці Євусу до Давида: „Ти не вві́йдеш сюди!“ Та здобу́в Дави́д тверди́ню Сіо́н, — він Місто Давида.
<p>6 І сказав Давид: „Кожен, хто найперше поб'є євусе́янина, той стане за го́лову та за зве́рхника“. І ввійшов найперше Йоа́в, син Церуїн, і став за го́лову.
<p>7 І осівся Дави́д у тверди́ні, тому́ назвав <i>ім'я</i> їй: Дави́дове Мі́сто.
<p>8 І він збудува́в місто навко́ло, від Мілло́ й аж навко́ло, а Йоав віднови́в решту міста.
<p>9 І Давид ставав усе більшим, а Госпо́дь Савао́т <i>був</i> із ним.
<p>10 А оце го́лови Давидових ли́царів, що хоробро труди́лися з ним у його царстві, з усім Ізраїлем, щоб настанови́ти його царем, за Господнім словом, над Ізраїлем.
<p>11 А оце число Давидових ли́царів: Яшов'ам, син Гахмоні, голова тридцяти, — він махнув своїм списо́м — і побив за один раз три сотні!
<p>12 А за ним Елеазар, син Додо, ахох'янин, — він <i>один</i> із трьох ли́царів.
<p>13 Він був із Давидом у Пас-Дамімі, а филисти́мляни зібралися там на бій. І була <i>там</i> діля́нка поля, повна ячме́ню, а наро́д утікав перед филисти́млянами.
<p>14 Та вони стали посеред діля́нки, і врятували її та й побили филисти́млян. І Господь подав велику перемогу!
<p>15 І зійшли троє з тих тридцяти на пе́реді на скелю до Давида, до печери Адуллам. А филистимський та́бір таборува́в у долині Рефаїм.
<p>16 Давид же <i>був</i> тоді в тверди́ні, а филистимська зало́га <i>була</i> тоді в Віфлеємі.
<p>17 І спра́гнув Давид та й сказав: „Хто напо́їть мене водою з віфлеємської крини́ці, що в брамі?“
<p>18 І проде́рлися ці троє до филистимського табо́ру, і зачерпну́ли води з віфлеємської криниці, що в брамі. І вони ви́несли й прине́сли до Давида, та Давид не схотів її пити, — і вилив її для Господа,
<p>19 та й сказав: „Борони мене, Боже мій, чинити таке! Чи я буду пити кров цих мужів, що <i>ходили, наражаючи</i> життя своє? Бо життям своїм вони прине́сли її!“ І не хотів він пити її. Оце зробили троє цих ли́царів.
<p>20 А Авшай, Йоавів брат, — він голова тих трьох. І він махнув своїм списо́м — і побив три сотні! І він мав <i>найславніше</i> ім'я́ серед трьох.
<p>21 З тих трьох серед двох він <i>був</i> найшановні́ший, і став їм за провідника́. А до тих трьох не дося́г.
<p>22 Беная, син Єгоядин, син хороброго мужа, великий у діла́х, з Кавцеїлу, — він побив двох <i>синів</i> Аріїла моавського. І він зійшов і забив лева в сере́дині ями сніжного дня.
<p>23 І він побив одно́го єги́птянина, мужа поставно́го, на п'ять ліктів, а в руці єги́птянина був спис, як тка́цький вал. І зійшов він до нього з києм, і вирвав списа́ з руки того єги́птянина, — та й його забив його списо́м.
<p>24 Оце зробив Беная, син Єгоядин, і його ім'я́ <i>було</i> серед тих трьох хоробрих.
<p>25 З тих тридцяти він <i>був</i> найповажні́ший, а до тих трьох не дося́г. І Давид призна́чив його до своєї прибі́чної сторо́жі.
<p>26 А хоробрі му́жі <i>були ці</i>: Асаїл, Йоавів брат, Елханан, син Додо, із Віфлеєму,
<p>27 гарор'янин Шаммот, пелонянин Хелес,
<p>28 Іра, син Іккешів, текоянин, антотянин Авіезер,
<p>29 хушатянин Сіббехай, ахох'янин Ілай,
<p>30 нетофатянин Магарай, Хелед, син Баанин, нетофатянин,
<p>31 Ітай, син Ріваїв, з Гів'ї Веніяминової, пір'атонянин Беная,
<p>32 Хурай з Нахале-Ґаашу, арв'янин Авіїл,
<p>33 бахарум'янин Азмавет, шаалвонянин Ел'яхба,
<p>34 сини ґізонянина Гашема, Йонатан, син Шаґе, гарар'янин,
<p>35 Ахійям, син Сахарів, гарар'янин, Еліфал, син Урів,
<p>36 мехар'янин Хефер, пелонянин Ахійя,
<p>37 кармелянин Хіцро, Наарай, син Езлаїв,
<p>38 Йоїл, брат Натанів, Мівхар, син Гаґрі,
<p>39 аммонітянин Целек, беротянин Нахрай, зброєно́ша Йоава, Церуїного сина,
<p>40 їтрянин Іра, їтрянин Ґарев,
<p>41 хіттеянин Урійя, Завад, син Ахлая,
<p>42 Адіна, син Шізин, Руви́мівець, голова Рувимівців і над тридцятьма́,
<p>43 Ханан, син Маахин, і мітнянин Йосафат,
<p>44 аштерянин Уззійя, Шама, і Еуїл, сини ароерянина Хотама,
<p>45 Єдіаїл, син Шімрі, і Йоха, його брат, тіцянин,
<p>46 махав'янин Еліїл, і Єрівай, і Йошав'я, сини Ел'наамові, і моавітянин Їтма,
<p>47 Етіїл, і Овед, і Яасіїл із Цови.

<h4>12</h4>
<p>1 А це ті, що поприхо́дили до Давида в Ціклаґ, коли він ще ховався перед Саулом, сином Кішевим, і вони <i>були</i> серед ли́царів, що допомагали в війні,
<p>2 що були озбро́єні лу́ком, що кидали правицею та лівицею камі́ння та стріли з лука, з Саулових братів, від Веніямина:
<p>3 голова Ахіезер та Йоаш, сини ґів'янина Шемаї, і Єзіїл та Пелет, Азмаветові сини, і Бераха, і аннетотянин Єгу,
<p>4 і ґів'онянин Їшмая, ли́цар серед тридцятьох та <i>старши́й</i> над тридцятьма́, і Їрмея, і Яхазіїл, і Йоханан, і ґедерянин Йозавад,
<p>5 Ел'узай, і Єрімот, і Беал'я, і Шемарія, і гаріф'янин Шефатія,
<p>6 Елкана, і Їшшійя, і Азареїл, і Йоезер, і Яхов'ам, хорх'яни,
<p>7 і Йоїла та Зевадія, сини Єрохамові, з Ґедору.
<p>8 А з ґадян відділилися до Давида до твердині в пустиню лицарі вояки́, мужі відважні, на війні, озбро́єні великим щито́м та списо́м. А їхні обличчя — то обличчя ле́в'ячі, а щодо швидкости — вони <i>були</i>, як са́рни на гора́х.
<p>9 Голова — Езер, другий — Овадія, третій — Еліав,
<p>10 четвертий — Мішманна, п'ятий — Їрмея,
<p>11 шо́стий — Аттай, сьо́мий — Еліїл,
<p>12 во́сьмий — Йоханан, дев'ятий — Елзавад,
<p>13 десятий — Єремія, одина́дцятий — Махбанай.
<p>14 Оці <i>були</i> з Ґадових синів, голови військо́вих відділів, мали́й — один на сотню, а великий — на тисячу.
<p>15 Це ті, що перейшли Йорда́н першого місяця, коли він був перепо́внений понад усі береги свої, і порозганя́ли всіх <i>ме́шканців</i> долин на схід та на за́хід.
<p>16 І прийшли з синів Веніяминових та Юдиних аж до твердині до Давида.
<p>17 А Давид вийшов перед них, і, відповіда́ючи, сказав їм: „Якщо ви прийшли до мене з миром, щоб допомагати мені, буде моє серце з вами за одне, а якщо зрадите мене супроти ворогів моїх, коли нема обмани в руках моїх, <i>то</i> побачить <i>це</i> Бог наших батьків, і покарає!“
<p>18 І зійшов Дух на Амасая, голову тридцяти, <i>і він проказав</i>: „Мир, Давиде, тобі, і з тобою, о сину Єссе́їв! Мир тобі, і мир то́му, хто тобі помагає, бо тобі помагає твій Бог!“ І прийняв їх Давид, і поставив на чолі́ війська.
<p>19 І з Манасії перебігли до Давида, коли він ішов із филисти́млянами проти Саула на війну, — а він не поміг їм, бо филистимські князі́, порадившись, відіслали його, говорячи: „За <i>ціну</i> наших голів він хоче перейти до свого пана Саула!“
<p>20 Коли він ішов до Ціклаґу, збігли до нього з Манасії: Аднах, і Йозавад, і Єдіаїл, і Михаїл, і Йозавад, і Елігу, і Ціллетай, — го́лови Манасіїних тисячок.
<p>21 І вони допомагали Давидові проти юрби́, бо вони всі — хоробрі вояки́, і поставали провідника́ми військо́вих ві́дділів.
<p>22 Бо день-у-день прихо́дили вони до Давида помагати йому, аж <i>став</i> та́бір великий, як та́бір Божий.
<p>23 А оце число головни́х озбро́єних військо́вих відділів, — вони прийшли до Давида в Хевро́н, щоб передати Саулове царство йому, за Господнім словом:
<p>24 Юдиних синів, що носили великого щита́ та списа́, — шість тисяч і вісім сотень озбро́єного ві́йська.
<p>25 З Симеонових синів хоробрих воякі́в військово́го відділу — сім тисяч і сто.
<p>26 З Левієвих синів — чотири тисячі й шість сотень.
<p>27 І Єгояда, проводи́р <i>синів</i> Ааронових, а з ним три тисячі й сім сотень.
<p>28 І юна́к Садо́к, хоробрий воя́к, та дім його батька, — зверхників двадцять і два.
<p>29 А з Веніяминових синів, Саулових братів, — три тисячі, а більша частина їх аж дотепе́р трималися Саулового дому.
<p>30 А з Єфремових синів — двадцять тисяч і вісім сотень хоробрих воякі́в, мужів славних дому їхніх батьків.
<p>31 А з половини Манасіїного племени — вісімнадцять тисяч, що були́ докладно зазна́чені за і́менем, щоб прийти настанови́ти Давида царем.
<p>32 А з Іссаха́рових синів, що мали розумі́ння ча́су, щоб знати, що́ буде робити Ізра́їль, їх голів <i>було</i> двісті, а всі їхні брати́ <i>робили</i> за їхнім нака́зом.
<p>33 Із Завулона тих, що виходять на війну, що ставляться в бойово́му поря́дку зо всякими військо́вими речами, — п'ятдесят тисяч, щоб допомагати з ці́лим серцем.
<p>34 А з Нефтали́му — тисяча зверхників, а при них зо щито́м та списо́м — тридцять і сім тисяч.
<p>35 А з Данян тих, що ставляться в бойово́му поря́дку — двадцять і вісім тисяч і шість сотень.
<p>36 А з Аси́ра тих, що виходять на війну, щоб ставитися в бойові́м поря́дку, — сорок тисяч.
<p>37 А з того бо́ку Йорда́ну з Руви́мівців, і Ґа́дівців, і з полови́ни Манасі́ї, зо всякими військо́вими знаря́ддями для бою — сто й двадцять тисяч.
<p>38 Усі ці люди — військо́ві, що ставилися в бойово́му поря́дку, ці́лим серцем поприхо́дили до Хевро́ну, щоб настанови́ти Давида царем над усім Ізра́їлем. Та й решта Ізраїля <i>були</i> односе́рді, щоб настанови́ти Давида царем.
<p>39 І були́ вони там із Давидом три дні, їли та пили, бо їхні брати́ нагото́вили їм.
<p>40 А також ті, що були близькі́ до них, аж до Іссаха́ра, і Завуло́на, і Нефтали́ма, спрова́джували хліб ослами, і верблю́дами, і му́лами, і худобою великою, їжу мучну́, спресо́вані фіґі, і родзи́нки, і вино, і оливу, і худобу велику, і худобу дрібну́, дуже багато, бо радість <i>була</i> в Ізраїлі.

<h4>13</h4>
<p>1 І ра́дився Давид із тисячниками та з сотниками, зо всіма́ значни́ми.
<p>2 І сказав Давид до всієї Ізраїлевої грома́ди: „Якщо вам <i>це</i> добре, а від Господа, Бога нашого вподо́бане, пошлі́мо до наших братів, позосталих по всіх Ізраїлевих края́х, а з ними <i>до</i> священиків та Левитів, по містах <i>та по</i> їхніх пасовиськах, і нехай зберу́ться до нас.
<p>3 І вернімо ковчега нашого Бога до нас, бо не зверта́лися ми <i>до</i> нього за Саулових днів“.
<p>4 І сказала вся громада, щоб зробити так, бо слу́шна була та річ в оча́х усього народу.
<p>5 І зібрав Давид усього Ізраїля від єгипетського Шіхору й аж туди, де йде́ться до Хамату, щоб спрова́дити Божого ковчега з Кір'ят-Єаріму.
<p>6 І пішов Давид та ввесь Ізра́їль у Баалу, в Юдин Кір'ят-Єарім, щоб ви́нести звідти ковчега Бога, Господа, що сидить на херувимах, що ім'я́ <i>Його</i> приклика́ється.
<p>7 І пове́зли Божого ковчега на ново́му возі з Авінадавового дому, а Узза та Ахйо прова́дили того воза.
<p>8 А Давид та ввесь Ізраїль грали перед Божим лицем з усієї сили, — із пісня́ми, і на ци́трах, і на а́рфах, і на бу́бнах, і на цимба́лах, і на су́рмах.
<p>9 І прийшли вони аж до Кідонового то́ку, і простяг Узза свою руку, щоб підхопи́ти ковчега, бо воли нахили́ли його.
<p>10 І запалився на Уззу гнів Господній, і Він убив його за те, що простяг руку свою до ковчега. І помер він там перед Господнім лицем...
<p>11 І зажури́вся Давид тим, що Господь убив Уззу, і він назвав <i>ім'я</i> тому місцю: Перец-Узза,<f>[9]</f> <i>і так воно зветься</i> аж до цього дня.
<p>12 І того дня Давид злякався Бога, говорячи: „Як я внесу́ до се́бе Божого ковчега?“
<p>13 І не повіз Давид ковчега до се́бе, до Давидового Міста, а напра́вив його до дому гатянина Овед-Едома.
<p>14 І пробува́в Божий ковчег із домом Овед-Едома в його домі три місяці. А Господь поблагослови́в дім Овед-Едома, та все, що <i>було</i> його́.

<h4>14</h4>
<p>1 А Хіра́м, цар тирський, послав до Давида послів, і ке́дрового дерева, каменярі́в та теслярі́в, щоб збудувати йому дім.
<p>2 І пізнав Дави́д, що Госпо́дь міцно поставив його́ царем над Ізраїлем, бо царство його було підне́сене ви́соко ради народу його, Ізраїля.
<p>3 І взяв Давид іще жіно́к в Єрусалимі, — і Давид породив іще сині́в та дочо́к.
<p>4 А оце імена́ наро́джених йому в Єрусалимі: Шаммуа і Шовав, Натан і Соломон,
<p>5 і Ївхар, і Елішуя, і Елпелет,
<p>6 і Ноґах, і Нефеґ, і Яфія,
<p>7 і Елішама, і Ел'яда, і Еліфелет.
<p>8 І почули филисти́мляни, що Давид був пома́заний на царя над усім Ізраїлем, — і підняли́ся всі филисти́мляни, щоб шукати Давида. А Давид почув <i>про це</i>, і вийшов проти них.
<p>9 А филисти́мляни прийшли й стали табо́рами в долині Рефаїм.
<p>10 І питався Давид у Бога, говорячи: „Чи вихо́дити на филисти́млян, і чи даси Ти їх в руку мою?“ І відказав йому Господь: „Вийди, — і Я дам їх у руку твою“.
<p>11 І зійшли́ вони до Баал-Пераціму, — і Давид побив їх там. І сказав Давид: „Розбив Бог ворогів моїх рукою моєю, як прори́в води!“ Тому назвали ім'я́ того місця: Баал-Перацім!<f>[10]</f>
<p>12 А вони позоста́вили там богів своїх, і Давид наказав, — і вони були спа́лені в огні.
<p>13 А филисти́мляни ще ота́борилися в долині.
<p>14 А Давид іще питався Бога, і Бог йому сказав: „Не пі́деш за ними, а поверни́ від них, і прибу́деш до них з-навпроти бальза́мового ліска́.
<p>15 І станеться, як ти почуєш шелест ніби кроків на верхові́ттях бальза́мових дерев, тоді ви́йдеш на бій, бо <i>то</i> вийшов Бог перед тебе, щоб побити филисти́мський та́бір“.
<p>16 І зробив Давид так, як наказав йому Бог, і вони побили филисти́мський та́бір від Ґів'ону аж до Ґезеру.
<p>17 І не́слося Дави́дове ім'я́ по всіх края́х, а Госпо́дь дав, що всі наро́ди боялись його́.

<h4>15</h4>
<p>1 І пороби́в він собі доми́ в Давидовому Місті, і пригото́вив місце на Божого ковче́га, і розтягнув для нього ски́нію.
<p>2 Тоді Давид сказав, щоб ніхто не носив Божого ковчега, окрім Левитів, бо їх вибрав Господь носити ковчега Господа та служити Йому́ аж навіки.
<p>3 І Давид зібрав усього Ізраїля до Єрусалиму, щоб ви́нести Господнього ковче́га на його місце, яке пригото́вив йому́ він.
<p>4 І зібрав Давид Ааро́нових синів та Левитів.
<p>5 Від Кегатових синів: зверхник Уріїл, а братів його — сотня й двадцять.
<p>6 Від синів Мерарі: зверхник Асая, а братів його — двісті й двадцять.
<p>7 Від Ґершомових синів: зверхник Йоїл, а братів його — сотня й тридцять.
<p>8 Від Еліцафанових синів: зверхник Шемая, а братів його — двісті.
<p>9 Від Хевронових синів: зверхник Еліїл, а братів його — вісімдесят.
<p>10 Від Уззіїлових синів: зверхник Аммінадав, а братів його — сотня й дванадцять.
<p>11 І покликав Давид священиків Садо́ка та Евіятара, та Левитів: Уріїла, Асаю, і Йоїла, Шемаю і Еліїла, і Аммінадава
<p>12 та й сказав до них: „Ви го́лови <i>родів</i> Левитів. Освяті́ться ви та ваші брати, і перенесе́те ковчега Господа, Бога Ізраїлевого, до місця, яке пригото́вив я йому́.
<p>13 Бо через те, що споча́тку не ви <i>це робили</i>, то вдарив нас Господь, Бог наш, бо ми не шукали Його так, як належало“.
<p>14 І освятилися священики та Левити, щоб перене́сти ковчега Господа, Бога Ізраїлевого.
<p>15 І поне́сли сини Левитів Божого ковчега, як наказав був Мойсей за Господнім словом, на пле́чах своїх, на держака́х, на собі.
<p>16 І сказав Давид зверхникам Левитів, щоб поставили своїх братів співакі́в на прила́ддях пісні, на ци́трах, а́рфах, та тих, що грають на цимба́лах, щоб підне́сти голос на радість.
<p>17 І поставили Левити Гемана, Йоїлового сина, а з братів його — Асафа, сина Берехії, а з сині́в Мерарі, їхніх братів — Етана, сина Кушаї.
<p>18 А з ними їхніх братів других: Захарія, і Яазіїла, і Шемірамота, і Єхіїла, і Унні, Еліава, і Бенаю, і Маасею, і Маттітію, і Еліфлея, і Мікнею, і Овед-Едома, і Єіїла, — придве́рних.
<p>19 А співаків: Гемана, Асафа та Етана — грати на мідяни́х цимба́лах.
<p>20 А Захарія, і Азіїла, і Шемірамота, і Єхіїла, і Унні, і Еліава, і Маасею, і Бенаю — на ци́трах, на аламот.
<p>21 А Маттітію, і Еліфелегу, і Мікнею, і Овед-Едома, і Єїла, і Азазію — на а́рфах, на окта́ві, щоб починати гру.
<p>22 А Кенанію, зверхника Левитів, — над но́шенням; він навчав носити, бо вмів <i>того</i>.
<p>23 А Берехія та Елкана — придве́рні при ковчезі.
<p>24 А Шеванія, І Йосафат, і Натанаїл, і Амасай, і Захарій, і Беная, і Еліезер, священики, — сурми́ли в су́рми перед Божим ковчегом, а Овед-Едом та Єхійя — придве́рні для ковчега.
<p>25 І пішов Давид і Ізраїлеві старші́ та тисячники, щоб перене́сти ковчега Господнього заповіту з Овед-Едомового дому з радістю.
<p>26 І сталося, коли Бог допомагав Левитам, що не́сли ковчега Господнього заповіту, то вони прине́сли в жертву сім биків та сім баранів.
<p>27 А Давид <i>був</i> зодя́гнений в одежу з вісо́ну, як і всі Левити, що не́сли ковчега, і співаки́, і Кенанія, зверхник но́шення <i>і</i> співакі́в, а на Давиді <i>був ще й</i> льняни́й ефо́д.
<p>28 І ввесь Ізраїль ніс ковчега Господнього заповіту з радісним криком, і зо звуком рога, і з су́рмами, і з цимба́лами, гра́ючи на ци́трах та на а́рфах.
<p>29 І сталося, коли ковчег Господнього заповіту прийшов аж до Давидового Міста, то Мелхо́ла, Саулова дочка́, виглядала через вікно. І побачила вона царя Давида, що танцював та грав, і знева́жила його в своєму серці.

<h4>16</h4>
<p>1 І прине́сли вони Божого ковчега, і поставили його в сере́дині скинії, що розтягну́в для нього Давид, і прине́сли цілопа́лення та мирні жертви перед Божим лицем.
<p>2 І покінчи́в Давид прино́сити цілопа́лення та мирні же́ртви, та й поблагослови́в наро́д Ім'я́м Господнім.
<p>3 І він поділив для всякого Ізраїлевого му́жа, від чоловіка й аж до жінки, кожному по буханце́ві хліба, і по кава́лкові м'яса та по виноградному калаче́ві.
<p>4 І він попризна́чував перед Господнім ковчегом із Левитів слу́жачих, щоб вони визнава́ли, і прославляли, і хвалили Господа, Бога Ізраїлевого:
<p>5 Асаф <i>був</i> головою, а другий по ньому — Захарій, Єіїл, і Шемірамот, і Хіїл, і Маттітія, і Еліяв, і Беная, і Овед-Едом, і Єіїл — на знаря́ддях цитр та на арфах, а Асаф голосно грав на цимба́лах.
<p>6 А священики Беная та Яхазіїл — на су́рмах, за́вжди перед ковчегом Божого заповіту.
<p>7 Того дня, тоді Давид дав уперше псалма на подя́ку Господе́ві через Асафа та братів його:
<p>8 „Дякуйте Господу, кличте Ім'я́ Його, серед наро́дів звіщайте про вчи́нки Його́!
<p>9 Співайте Йому́, грайте Йому́, говоріть про всі чу́да Його!
<p>10 Хваліться святим Його Йме́нням, хай ті́шиться серце шукаючих Господа!
<p>11 Пошу́куйте Господа й силу Його́, лице Його́ за́вжди шукайте!
<p>12 Пам'ятайте про чу́да Його, які Він учинив, про озна́ки Його та про при́суди уст Його
<p>13 <i>ви</i>, насіння Ізраїля, раба Його, сини Яковові, вибра́нці Його́!
<p>14 Він — Госпо́дь, Бог наш, по ці́лій землі Його при́суди!
<p>15 Пам'ятайте наві́ки Його заповіта, слово, яке наказав Він на тисячу ро́дів,
<p>16 що склав Він Його з Авраамом, і прися́гу Його — для Ісака.
<p>17 І Він поставив його за Зако́на для Якова, Ізра́їлеві — заповітом навіки,
<p>18 говорячи: „Дам тобі край ханаа́нський, <i>як</i> наділ спна́дщини для вас!“
<p>19 Тоді їх було невелике число, нечисле́нні були та прихо́дьки на <i>і́ншій землі</i>,
<p>20 і від наро́ду ходили вони до наро́ду, і від царства до іншого люду.
<p>21 Не дозво́лив ніко́му Він кри́вдити їх, і за них Він царям докоря́в:
<p>22 „Не дото́ркуйтеся до Моїх помаза́нців, а пророкам Моїм не робіте лихо́го!“
<p>23 Господе́ві співайте, вся зе́мле, з дня-на-день сповіщайте спасі́ння Його!
<p>24 Розповідайте про славу Його між пога́нами, про чу́да Його — між усіма наро́дами.
<p>25 Бо великий Господь і просла́влений ве́льми, і Він найгрізні́ший над бо́гів усіх!
<p>26 Бо всі бо́ги наро́дів — божки́, а Господь небеса́ сотворив!
<p>27 Слава та ве́лич — перед лицем Його, сила та радість — на місці Його.
<p>28 Дайте Господу, ро́ди наро́дів, дайте Господу славу та силу,
<p>29 дайте Господу славу Йме́ння Його, прино́сьте дарунка й прихо́дьте перед лице Його! Кланяйтеся Господе́ві в вели́ччі святому!
<p>30 Перед лицем Його затремти́, уся зе́мле, — бо міцно поста́влений все́світ, щоб не захита́вся!
<p>31 Хай небо радіє, і хай весели́ться земля, і хай серед наро́дів говорять: „Царю́є Госпо́дь!“
<p>32 Нехай гримить море й його повнота́, нехай поле радіє та все, що на ньо́му!
<p>33 Тоді перед Господнім лицем дере́ва лісні́ заспівають, бо землю судити йде Він.
<p>34 Дякуйте Господу, добрий бо Він, бо навіки Його милосе́рдя!
<p>35 І промовте: Спаси нас, о Боже спасі́ння нашого, і збери нас, і нас урятуй від наро́дів, щоб дякувати Йме́нню святому Твоє́му, щоб Твоєю хвалитися славою!
<p>36 Благослове́нний Господь, Бог Ізраїлів, від віку й навіки!“ А наро́д увесь сказав: „Амінь“ і „Хвала́ Господе́ві!“
<p>37 І <i>Давид</i> позоставив там перед ковчегом Господнього заповіту Асафа та братів його, щоб за́вжди служили перед ковчегом, що́ в якій день треба було́,
<p>38 і Овед-Едома та братів його, шістдеся́т і вісьмо́х; а Овед-Едома, Єдутунового сина, та Хоса — за придве́рних;
<p>39 а священика Садока та братів його священиків — перед Господнім наметом на па́гірку, що в Ґів'оні,
<p>40 щоб прино́сити цілопа́лення для Господа на же́ртівнику цілопа́лення, за́вжди ра́нком та вве́чорі, та на все <i>інше</i>, що написане в Зако́ні Господа, що наказав був Ізраїлеві.
<p>41 А з ними Геман та Єдутун, та решта ви́браних, що були́ докла́дно зазначені поіменно, щоб „Дякувати Господе́ві, бо навіки Його милосе́рдя!“
<p>42 А з ними су́рми та цимба́ли для тих, що грають, та знаря́ддя для Божої пісні. А сини Єдутунові — <i>сторожі</i> до брами.
<p>43 І порозхо́дився ввесь народ, кожен до дому свого. А Давид вернувся, щоб поблагословити свій дім.

<h4>17</h4>
<p>1 І сталося, як Давид сидів був у домі своїм, то сказав Давид до пророка Натана: „Ось я сиджу́ в ке́дровому домі, а ковчег Господнього заповіту — під занаві́сами!“
<p>2 І сказав Ната́н до Давида: „Зроби все, що в серці твоєму, бо Бог із тобою!“
<p>3 І сталося тієї ночі, і було́ Боже слово до Натана, говорячи:
<p>4 „Іди, і скажеш Моєму рабові Давидові: Так сказав Господь: Не ти збудуєш Мені цього храма на перебува́ння.
<p>5 Бо Я не сидів у храмі від дня, коли вивів Ізраїля, аж до дня цього, і ходив від шатра́ до шатра́, і від намету <i>до намету</i>.
<p>6 Скрізь, де тільки ходив Я між усім Ізраїлем, чи сказав Я <i>хоч</i> слово котро́му з Ізраїлевих су́ддів, яким наказав Я па́сти народа Мого: Чому́ ви не збудували Мені ке́дрового храма?
<p>7 А тепер так скажеш рабові Моєму Давидові: Так сказав Господь Савао́т: Я взяв тебе з пасови́ська від ота́ри, щоб став ти володарем над Моїм народом, Ізраїлем.
<p>8 І був Я з тобою скрізь, де́ ти ходив, і ви́нищив Я всіх ворогів Твоїх перед тобою, і зробив Я тобі ім'я́, як ім'я́ тих великих, що на землі.
<p>9 І дав Я місце Моє́му наро́дові Ізраїлеві, і посадив його <i>так</i>, що він перебува́тиме на тому́ самому місці. І він уже не тремті́тиме, а кри́вдники не будуть нищити його, як перше.
<p>10 А від днів, коли Я настанови́в су́ддів над Своїм наро́дом, Ізраїлем, то пони́зив усіх ворогів твоїх. І звіщаю тобі, що Господь збудує тобі дім.
<p>11 І станеться, коли ви́повняться твої дні, щоб піти до батькі́в своїх, то Я поста́влю по тобі твоє насіння, що буде з синів твоїх, і поставлю міцно його царство.
<p>12 Він збудує Мені храм, а Я поста́влю його трона міцно аж навіки.
<p>13 Я бу́ду йому за батька, а він буде Мені за сина, а милости Своєї Я не відійму́ від нього, як відняв Я від <i>того</i>, що був перед тобою.
<p>14 І поставлю його в храмі Своїм та в царстві Своїм аж навіки, і трон його буде міцно стояти навіки“.
<p>15 За всіма́ цими словами, за всім цим виді́нням, — так говорив Ната́н до Давида.
<p>16 І прийшов цар Давид, і сів перед Господнім лицем та й промовив: „Хто́ я, Господи, Боже, і що́ таке дім мій, що Ти довів мене аж сюди?
<p>17 Та й це було мале в оча́х Твоїх, Боже, і Ти говорив про дім Свого раба на майбутнє, і Ти показав мені покоління лю́дське, і підніс мене, Господи Боже!
<p>18 Що́ Давид додасть ще до Твого на вшанува́ння Твого раба? А Ти Свого раба знаєш!
<p>19 Господи, ради Свого раба та за серцем Своїм зробив Ти все це велике, щоб завідо́мити про всі ті великі речі.
<p>20 Господи, нема <i>Такого</i>, як Ти, і нема Бога, окрім Тебе, за всім тим, що́ ми чули своїми уши́ма.
<p>21 І який є <i>ще</i> один люд на землі, як Твій наро́д, Ізраїль, щоб Бог приходив ви́купити його Собі за наро́да, і щоб установити Собі ймення великих та страшни́х рече́й, щоб ви́гнати наро́ди перед наро́дом Своїм, якого Ти ви́купив із Єгипту?
<p>22 І зробив Ти наро́д Свій, Ізраїля, Собі за наро́да аж навіки, і Ти, Господи, став йому́ за Бога!
<p>23 А тепер, Господи, нехай стане певним аж навіки те слово, яке говорив Ти про Свого раба, і зроби, як говорив!
<p>24 А Твоє Ім'я́ нехай буде міцне́, і нехай буде велике аж навіки, щоб казали: Господь Савао́т, Бог Ізраїлів — Бог для Ізраїля, а дім Твого раба Давида поста́влений міцно перед лицем Твоїм.
<p>25 Бо Ти, Боже мій, об'явив Своєму рабові, що Ти збудуєш йому дім, тому раб Твій знайшов <i>потребу</i> молитися перед лицем Твоїм.
<p>26 А тепер, Господи, Ти Той Бог, і сказав про Свого раба оце добре.
<p>27 А тепер був Ти ласка́вий поблагословити дім Свого раба, щоб бути навіки перед лицем Твоїм, бо Ти, Господи, поблагословив, — і він поблагосло́влений навіки!“

<h4>18</h4>
<p>1 І сталося по то́му, і побив Давид филисти́млян та поконав їх; і взяв він Ґат та належні йому міста з руки филисти́млян.
<p>2 І побив він Моава, — і стали моавітяни Давидовими рабами, що прино́сили да́ри.
<p>3 І побив Давид Гадад'езера, царя цовського, в Хаматі, коли той ішов, щоб поставити вла́ду свою на річці Ефра́ті.
<p>4 І здобу́в Давид від нього тисячі колесни́ць і сім тисяч верхівці́в та двадцять тисяч пі́шого лю́ду. І попідрі́зував Давид <i>жили коням</i> усіх колесни́ць, і позоста́вив із них <i>тільки</i> сотню <i>для</i> колесни́ць.
<p>5 І прийшов Арам із Дамаску на поміч Гадад'езерові, цареві цовському, та Давид вибив серед сирі́ян двадцять і дві тисячі чоловіка.
<p>6 І поставив Давид у Сирії Дама́ській <i>зало́гу</i>, і сирі́яни стали для Давида рабами, що прино́сили да́ри. А Господь допомагав Давидові скрізь, де́ він ходив.
<p>7 І позабирав Давид золоті щити́, що були на Гадад'езерових раба́х, і позно́сив їх до Єрусалиму.
<p>8 А з Тівхату та з Куну, Гадад'езерових міст, позабирав Давид дуже багато міді, — з неї поробив Соломо́н мідяне море й стовпи́, та мідяні ре́чі.
<p>9 І прочув Тоу, цар хамотський, що Давид побив усе ві́йсько Гадад'езера, царя цовського.
<p>10 І послав він сина свого Гадорама до царя Давида, щоб привітати його, та щоб поблагословити його за те, що воював із Гадад'езером та й побив його, — бо Гадад'езер прова́див війну з Тоу, — а <i>з ним послав</i> всякі речі золоті, і срібні, і мідяні.
<p>11 І Давид присвятив їх Господе́ві ра́зом із тим сріблом та золотом, що повино́сив від усіх наро́дів з Едому, і з Моаву, і від Аммонових синів та від Амали́ка.
<p>12 А Авшай, син Церуїн, побив Едома в Соляній долині, вісімнадцять тисяч.
<p>13 І поставив він в Едомі зало́гу, і став увесь Едом Давидовими раба́ми. А Госпо́дь допомагав Давидові скрізь, де́ він ходив.
<p>14 І царював Давид над усім Ізраїлем, і чинив суд та справедливість усьо́му своє́му наро́дові.
<p>15 А Йоав, син Церуїн, <i>був</i> над ві́йськом, а Йосафат, син Ахілудів, — ка́нцлер.
<p>16 А Садо́к, син Ахітувів, та Авіме́лех, син Ев'ятарів, <i>були</i> священики, а Шавша — писар.
<p>17 А Беная, син Єгоядин, <i>був</i> над керетянином та над пелетянином, а Давидові сини — перші при царе́вій руці.

<h4>19</h4>
<p>1 І сталося по то́му, і помер Нахаш, цар аммонітський, а замість нього зацарював син його <i>Ханун</i>.
<p>2 І сказав Давид: „Зроблю́ я ми́лість Ханунові, Нахашевому синові, як ба́тько його зробив був ми́лість мені“. І Давид послав послів, щоб потішити його за його ба́тька. І прибули́ Давидові раби до аммонітського кра́ю, до Хануна, щоб потішити його́.
<p>3 А начальники аммонітян сказали до Хануна: „Чи Давид ша́нує батька твого в оча́х твоїх <i>тим</i>, що послав тобі потіши́телів? Чи ж раби його прийшли до тебе не на те, щоб ви́відати, і щоб зни́щити, і щоб ви́шпигувати край?“
<p>4 І взяв Ханун Давидових рабів та й оголив їх, й обрізав їхню оде́жу в половині аж до сиді́ння, та й відпустив їх...
<p>5 І пішли й доне́сли Давидові про тих мужів, а він послав навпро́ти них, бо ті мужі були дуже осоро́млені. І цар <i>їм</i> сказав: „Сидіть в Єрихо́ні, аж поки відросте́ вам борода, потім пове́рнетесь“.
<p>6 І побачили аммоні́тяни, що вони знена́виджені в Давида. І послав Ханун та аммоні́тяни тисячу тала́нтів срібла, щоб ви́найняти собі колесни́ці та верхівці́в з Араму двох річок<f>[11]</f> і з Араму Маахи та з Цови.
<p>7 І найняли вони собі тридцять і дві тисячі колесни́ць, і царя Маахи та наро́д його, — і прийшли й таборува́ли перед Медевою. Також аммоні́тяни зібралися зо своїх міст і прийшли до бо́ю.
<p>8 А коли Давид прочув <i>про це</i>, то послав Йоава та все ві́йсько ли́царів.
<p>9 І повихо́дили аммоні́тяни, і вставилися до бо́ю при вході до міста. А царі, що прийшли, — вони самі <i>були</i> на полі.
<p>10 І побачив Йоа́в, що бойови́й фронт став на нього спе́реду та поза́ду, то вибрав зо всього ви́браного в Ізраїлі, та й установи́в <i>їх</i> навпроти сирі́ян.
<p>11 А решту наро́ду дав під ру́ку свого брата Ав'шая, й <i>їх</i> установи́ли навпроти аммоні́тян,
<p>12 і сказав: „Якщо сирі́яни бу́дуть сильніші від мене, то будеш мені на поміч, а якщо аммоні́тяни будуть сильніші від тебе, то допоможу́ тобі.
<p>13 Будь мужній, і стіймо міцно за наро́д наш та за міста́ нашого Бога, а Господь нехай зробить, що́ добре в оча́х Його́!“
<p>14 А коли Йоав та народ, що <i>був</i> із ним, підійшов перед сирі́ян до бо́ю, то ті повтікали перед ним.
<p>15 А аммоні́тяни побачили, що повтікали сирі́яни, то й вони повтікали перед братом його Ав'шаєм, і ввійшли до міста, а Йоа́в прибув до Єрусалиму.
<p>16 А коли побачили сирі́яни, що вони побиті Ізраїлем, то послали послів, і привели́ сиріян, що з другого боку Річки,<f>[12]</f> а Шофах, зверхник Гадад'езерового ві́йська, <i>був</i> перед ними.
<p>17 І було доне́сено Давидові, і він зібрав усього Ізраїля, і перейшов Йорда́н та прийшов до них, і вста́вився проти них. І встанови́вся Давид на бій проти сиріян, і вони воювали з ним.
<p>18 І побігли сирі́яни перед Ізраїлем, а Давид повбивав із сирі́ян сім тисяч колесни́ць та сорок тисяч пішого люду. І вбив він Шофаха, зверхника ві́йська...
<p>19 А коли Гадад'езерові раби побачили, що вони побиті Ізраїлем, то замири́лися з Давидом і служили йому. І сиріяни вже не хотіли допомагати аммоні́тянам.

<h4>20</h4>
<p>1 І сталося по році, того ча́су, як царі вихо́дили на війну, то Йоав повів військо́ву силу, та й нищив аммонітський край. І прийшов він і обліг Раббу, а Давид сидів в Єрусалимі. І побив Йоав Раббу, і зруйнував її.
<p>2 І зняв Давид корону їхнього царя з голови його, і знайшов, що вага́ її́ талант золота, а на ній камі́ння дорогоцінне, — і була покладена вона на голову Давидову! І він виніс дуже багато здо́бичі з того міста.
<p>3 А наро́д, що <i>був</i> у ньому, повиво́див, і перетина́в їх пи́лками, і <i>забивав</i> залі́зними доло́тами та сокирами... І так робив Давид усім аммонітським міста́м. І вернувся Давид та ввесь наро́д до Єрусалиму.
<p>4 І сталося по то́му, і була війна в Ґезері з филисти́млянами. Тоді хуша́нин Сіббехай убив Сіппая, з Рефаєвих наща́дків, і вони були поко́нані.
<p>5 І була ще війна з филисти́млянами, і Елханан, син Яірів, побив Лахмі, брата ґатя́нина Ґоліята, — а держа́к списа́ його <i>був</i>, як ткацький вал!
<p>6 І була́ ще війна в Ґаті. А <i>там</i> був чоловік великого зро́сту, що мав по шість пальців, — <i>усього</i> двадцять і чотири. І він також був із наща́дків Рефая.
<p>7 І зневажа́в він Ізраїля, — та забив його Йонатан, син Шім'ї, Давидового брата.
<p>8 Ці також похо́дили від Рефая в Ґаті, — і попа́дали вони від руки Давида та від руки його слуг.

<h4>21</h4>
<p>1 І повстав сатана́ на Ізраїля, і намо́вив Давида перелічи́ти Ізраїля.
<p>2 І сказав Давид до Йоава та до начальників народу: „Ідіть, перелічіть Ізраїля від Беер-Шеви й аж до Дану, і донесіть мені, — і я знатиму число їх!“
<p>3 І сказав Йоа́в: „Нехай Господь додасть до наро́ду Свого в сто раз стільки, скільки є! Чи не всі вони, пане мій ца́рю, раби мого пана? На́що буде шукати цього пан мій, нащо <i>це</i> буде за провину для Ізраїля?“
<p>4 Та цареве слово перемогло Йоава. І вийшов Йоав, і ходив по всьо́му Ізраїлі, і вернувся до Єрусалиму.
<p>5 І дав Йоав Давидові число пере́ліку наро́ду. І було́ всього Ізраїля тисяча тисяч і сто тисяч чоловіка, що витяга́ють меча, а Юди — чотири сотні й сімдеся́т тисяч чоловіка, що витягають меча.
<p>6 А Левія та Веніямина він не перерахува́в серед них, бо царське́ слово було огидою для Йоа́ва...
<p>7 І було зло в Божих оча́х на ту річ, — і Він ударив Ізраїля!
<p>8 І сказав Давид до Бога: „Я дуже згрішив, що зробив оцю річ! А тепер прости ж гріх Свого раба, бо я зробив дуже нерозумно!“...
<p>9 І сказав Господь до Ґада, Давидового прозорли́вця, говорячи:
<p>10 „Іди, і бу́деш говорити Давидові, кажучи: Так говорить Госпо́дь: Три <i>карі</i> кладу́ Я на те́бе, — вибери собі одну з них, і Я зроблю́ тобі“.
<p>11 І прийшов Ґад до Давида та й сказав йому́: „Так сказав Госпо́дь: <i>Ви́</i>бери собі:
<p>12 чи три роки голоду, чи теж три місяці твого втіка́ння перед ворогами твоїми, а меч ворогів твоїх доганя́тиме тебе́, чи три дні Господнього меча та морови́ці в Краю́, і Ангол Господній бу́де нищити по всій Ізраїлевій границі. А тепер розваж, яке слово верну́ Я Тому́, Хто послав мене“...
<p>13 І сказав Давид до Ґада: „Тяжко мені дуже! Нехай же впаду́ я в руку Господа, бо дуже велике Його милосе́рдя, а в руку лю́дську нехай я не впаду́!“
<p>14 І дав Господь морови́цю в Ізраїлі, — і впало з Ізраїля сімдеся́т тисяч чоловіка!
<p>15 І послав Бог Ангола до Єрусалиму, щоб зни́щити його. А коли він нищив, Господь побачив і пожалував про це ли́хо. І сказав Він до Ангола, що вигублював: „Забагато тепер! Попусти свою ру́ку!“ А Ангол Господній стояв при то́ці євусе́янина Орнана.
<p>16 І підняв Давид очі свої та й побачив Господнього Ангола, що стояв між землею та між небом, а в руці його <i>був</i> ви́тягнений меч, скеро́ваний на Єрусалим. І впав Давид та ті старші́, покриті вере́тами, на обличчя свої.
<p>17 І сказав Давид до Бога: „Чи ж не я сказав рахувати в народі? І я той, хто згрішив, і вчинити зло — я вчинив зло, а ці ві́вці — що́ зробили вони, Господи, Боже мій? Нехай же рука Твоя буде на мені та на домі батька мого, а не на наро́ді Твоє́му, щоб погубити <i>його</i>“.
<p>18 А Ангол Господній говорив до Ґада, — сказати Давидові, щоб Давид пішов поставити же́ртівника для Господа на току євусе́янина Орнана.
<p>19 І пішов Давид за словом Ґада, що говорив в Господньому Імені.
<p>20 І обернувся Орнан, і побачив Ангола, а чотири сини його, <i>що були</i> з ним, похова́лися. А Орнан молотив пшеницю.
<p>21 І прийшов Давид до Орнана. І виглянув Орнан, і побачив Давида, — і вийшов із то́ку, і поклонився Дави́дові обличчям до землі.
<p>22 І сказав Давид до Орнана: „Дай же мені місце цього то́ку, й я збудую на ньому же́ртівника для Господа. Дай мені його за срібло повної <i>ваги</i>, — і буде стри́мана морови́ця від наро́ду“.
<p>23 І сказав Орнан до Давида: „Візьми собі, і нехай зробить мій пан цар, що добре в оча́х його. Дивися, — я даю цю худобу на цілопа́лення, а молота́рки — на дро́ва, а пшеницю на хлібну жертву. Усе я даю!“
<p>24 І сказав цар Давид до Орнана: „Ні, бо купу́ючи, куплю́ за срібло повної <i>ваги</i>, бо не піднесу́ твого в жертві для Господа, і не спалю́ цілопа́лення да́рмо!“
<p>25 І дав Давид Орнанові за місце золота вагою шість сотень ше́клів.
<p>26 І збудував там Давид же́ртівника для Господа, і приніс цілопа́лення та мирні жертви. І кликнув він до Господа, і Він відповів йому́ огнем із небе́с на же́ртівник цілопа́лення.
<p>27 І сказав Господь до Ангола, і він уклав меча свого до пі́хов його́.
<p>28 Того ча́су, як Давид побачив, що Господь відповів йому на току́ євусе́янина Орнана, то прино́сив там жертву.
<p>29 А Господня скинія, яку зробив був Мойсей у пустині, та же́ртівник цілопа́лення <i>були</i> того ча́су на па́гірку в Ґів'оні.
<p>30 Та не міг Давид піти перед нього, щоб запитатися в Бога, бо настра́шився меча Господнього Ангола.

<h4>22</h4>
<p>1 І Давид сказав: „Це той дім Господа Бога, і це же́ртівник на цілопа́лення для Ізраїля!“
<p>2 І сказав Давид, щоб зібрати прихо́дьків, що <i>були</i> в Ізраїлевому Кра́ї, і поставив каменярі́в теса́ти бри́ли каміння, щоб збудувати Божого дома.
<p>3 І загото́вив Давид силу заліза на цвяхи для брамних дверей та на клямри, і <i>таку</i> силу міді, <i>що їй</i> не було ваги,
<p>4 і ке́дрового дерева без числа, бо сидо́няни та тиря́ни спрова́дили Давидові силу ке́дрового дерева.
<p>5 І сказав Давид: „Мій син Соломон <i>ще</i> юна́к та тенді́тний, — <i>приготую ж йому все на</i> цей храм на збудува́ння для Господа, щоб підне́сти його ви́соко на славу та на ве́лич для всіх краї́в. Приготую ж я <i>все</i> для нього!“ І Давид заготовив бе́зліч <i>усього</i> перед своєю смертю.
<p>6 І він покликав сина свого Соломо́на, і наказав йому збудувати храм для Господа, Бога Ізраїля.
<p>7 І сказав Давид до Соломона: „Сину мій, я мав на своєму серці ви́будувати храм для Ймення Господа, Бога мого.
<p>8 Та було про мене Господнє слово, кажучи: Бе́зліч крови пролив ти та війни великі прова́див. Не збудуєш ти храма для Мого Ймення, бо багато крови пролив ти на зе́млю перед лице́м Моїм!
<p>9 Ось наро́диться тобі син, — він буде муж мирний, і Я дам йому мир від усіх ворогів його навко́ло, бо Соломон<f>[13]</f> буде ім'я́ йому, і Я дам на Ізраїля за його днів мир та ти́шу.
<p>10 Він збудує храм для Мого Ймення, і він буде Мені за сина, а Я йому за Батька, і Я міцно поставлю трона царства його над Ізраїлем аж навіки!
<p>11 Тепер, сину мій, нехай Госпо́дь буде з тобою, і буде щасти́ти тобі, і збудуєш ти дім для Го́спода, Бога свого, як говорив Він про тебе.
<p>12 Тільки нехай дасть тобі Господь розум та розважність, і нехай поставить тебе над Ізраїлем, і <i>ти будеш</i> стерегти́ Зако́н Господа, Бога свого.
<p>13 Тоді буде щасти́ти тобі, якщо бу́деш доде́ржувати, щоб чинити устави та права, які наказав був Господь Мойсеєві про Ізраїля. Будь сильний та міцни́й, не бійся й не страха́йся!
<p>14 І ось я в скудо́ті своїй загото́вив для Господнього дому сто тисяч талантів золота та тисячу тисяч талантів срібла, а для міді та для заліза — нема ваги, бо бе́зліч того; і де́рева, і каміння заготовив я, а ти до них додаси́.
<p>15 А в тебе бе́зліч робітникі́в для праці, — теслярі́в і каменярі́в та деревору́бів, та всяких здібних на всяку роботу.
<p>16 Зо́лоту, сріблу, і міді та залізу — нема числа. Стань і зроби, і нехай Господь буде з тобою!“
<p>17 І наказав Давид усім Ізраїлевим князя́м, щоб допомага́ли синові його Соломо́нові:
<p>18 „Чи Господь, Бог ваш, не з вами? І Він дав вам мир навко́ло, бо дав у мою руку мешканців цієї землі, — і була́ здобута ця земля перед лицем Господа та перед наро́дом Його.
<p>19 Тепер прихиліть серце ваше та душу вашу, щоб шукати Господа, Бога вашого. І встаньте, і збудуйте святиню Господа Бога, щоб перене́сти ковчега Господнього заповіту та святі Божі речі до храму, збудо́ваного для Господнього Ймення“.

<h4>23</h4>
<p>1 А коли Давид постарів і наси́тився днями, то він поставив царем над Ізраїлем сина свого Соломона.
<p>2 І зібрав він усіх Ізраїлевих князі́в, і священиків та Левитів.
<p>3 І були перелі́чені Левити від віку тридцяти років і вище, і було число їх, за їхніми го́ловами, за мужчинами — тридцять і вісім тисяч.
<p>4 Із них для керува́ння над роботою Господнього дому — двадцять і чотири тисячі, а урядників та суддів — шість тисяч,
<p>5 і чотири тисячі придве́рних, і чотири тисячі тих, що славлять Господа на <i>музичних</i> знаря́ддях, „які я зробив на сла́влення“.
<p>6 І поділив їх Давид на черги за синами Левія, — для Ґершона, Кегата та Мерарі.
<p>7 З Ґершонівців — Ладан і Шім'ї.
<p>8 Ладанові сини: голова Єгіїл, і Зетам, і Йоїл, троє.
<p>9 Сини Шім'ї: Шеломіт, і Хазаїл, і Гаран, троє, вони го́лови ба́тьківських <i>домів</i> Ладана.
<p>10 А сини Шім'ї: Яхат, Зіза, і Єуш, і Берія, — оце сини Шім'ї, четверо.
<p>11 І був Яхат головою, а Зіза другий, а Єуш та Берія не мали багато синів, і стали за один ба́тьківський дім при переліченні.
<p>12 Кегатові сини: Амрам, Іцгар, Хеврон та Уззіїл, четверо.
<p>13 Амрамові сини: Аарон та Мойсей. І був відді́лений Аарон, щоб посвятити його до Святого Святих, його та синів його аж навіки, щоб кадити перед лицем Господа, щоб служити Йому та щоб благословляти Ім'ям Його аж навіки.
<p>14 А Мойсей — Божий чоловік, сини його полі́чені до Левієвого племени.
<p>15 Сини Мойсеєві: Ґершом та Еліезер.
<p>16 Сини Ґершомові: Шевуїл, голова.
<p>17 А сини Еліезерові були́: Рехавія, голова; і не було́ в Еліезера інших синів, а сини Рехавії сильно помно́жились.
<p>18 Сини Їцгарові: Шеломіт, голова.
<p>19 Сини Хевронові: Єрійя — голова, Амарія — другий, Яхазіїл — третій, і Єкам'ам — четвертий.
<p>20 Сини Уззіїлові: Міхал — голова, а Їшшійя — другий.
<p>21 Сини Мерарієві: Махлі й Муші. Сини Махлі: Елеазар і Кіш.
<p>22 І помер Елеазар, і не було в нього сині́в, бо тільки до́чки, і їх побрали собі Кішові сини, їхні брати́.
<p>23 Сини́ Мушієві: Махлі, і Едер, і Єремот, — троє.
<p>24 Оце сини́ Левієві за домом батьків їх, голови <i>дому</i> батьків за перегля́ненням їхнім, числом іме́н за особами їх, що чинили роботу для будо́ви Господнього дому, від віку двадцяти років і вище.
<p>25 Бо Давид сказав: Господь, Бог Ізраїля, дав мир Своєму наро́дові, і він осівся в Єрусалимі аж навіки.
<p>26 І також Левитам не треба носити скинії та всіх рече́й її для служби їй“,
<p>27 бо за останніми наказами Давида вони <i>становлять</i> число Левієвих сині́в від віку двадцяти літ і вище.
<p>28 Бо їхнє стано́вище — при руці Ааронових синів для служби Господнього дому над подві́р'ями, і над кімна́тами, і над чистістю усіх святощів та роботи служби Господнього дому,
<p>29 і при хлібі виставні́м, і при пшеничній муці на хлі́бну жертву та на прісні́ коржі, і при ско́вородах, і при пра́женні, і при всякій мірі ваги та мірі довжини́.
<p>30 І щоб ставати щора́нку на подяку та на хвалу Господа, і так <i>і</i> на вечір.
<p>31 І при всякому спа́ленні цілопа́лень для Господа на суботи, на молодики́, і на свята в числі за правом на них, за́вжди перед лицем Господнім.
<p>32 І чини́ли вони охорону скинії заповіту, і сторо́жу святині, і охорону Ааронових синів, своїх братів, при службі Господнього дому.

<h4>24</h4>
<p>1 А в Ааро́нових синів <i>такі</i> їхні че́рги: Ааро́нові сини: Надав і Авігу, Елеазар і Ітамар.
<p>2 Та повмирали Надав та Авігу за життя їхнього батька, і не мали вони сині́в, тому священноді́яли Елеазар та Ітамар.
<p>3 І поділив їх Давид і Садо́к, з Елеазарових синів, та Ахіме́лех, з Ітамарових синів, за їхнім уря́дом в їхній службі.
<p>4 І були зна́йдені Елеаза́рові сини численні́шими, щодо голів чоловіків, від синів Ітамарових. І вони поділили їх: для Елеаза́рових синів голів дому батьків <i>було</i> шістнадцять, а для Ітамарових синів для дому батьків їх — вісім.
<p>5 І поділили їх жеребка́ми, тих з тими, бо головними в святині та головними перед Богом були з синів Елеазарових та серед синів Ітамарових.
<p>6 І записав їх Шемая, син Натанаїлів, писар із Левитів, перед царем, і головни́ми, і священиком Садо́ком, і Ахіме́лехом, сином Евіятаровим, і го́ловами <i>дому</i> батьків священиків та Левитів. Один ба́тьківський дім був узятий для Елеазара, а один був узятий для Ітамара.
<p>7 І вийшов перший жеребо́к для Єгояріва, другий — для Єдаї,
<p>8 третій — для Харіма, четвертий — для Сеоріма,
<p>9 п'ятий — для Малкійї, шо́стий — для Мійяміна,
<p>10 сьо́мий для Гаккоца, во́сьмий — для Авійї,
<p>11 дев'ятий — для Єшуї, десятий — для Шеханії,
<p>12 одина́дцятий — для Ел'яшіва, дванадцятий — для Якіма,
<p>13 тринадцятий — для Хуппи, чотирна́дцятий — для Єшев'ава,
<p>14 п'ятнадцятий — для Білґи, шістнадцятий — для Іммера,
<p>15 сімнадцятий — для Хезіра, вісімнадцятий — для Гаппіццеца,
<p>16 дев'ятнадцятий — для Петах'ї, двадцятий — для Єхезкела,
<p>17 двадцять і перший — для Яхіна, двадцять і другий — для Ґамула,
<p>18 двадцять і третій — для Делаї, двадцять і четвертий — для Маазії.
<p>19 Оце поря́док їхньої служби, щоб прихо́дити до Господнього дому за їхньою постановою через Ааро́на, їхнього батька, як йому наказав був Господь, Бог Ізраїлів.
<p>20 А від позосталих Левієвих синів: від Амрамових синів — Шуваїл, від синів Шуваїлових — Єхедія.
<p>21 Від Рехавії, від синів Рехавії: голова Їшшійя.
<p>22 Від Їцгарівців: Шеломот, від Шеломотових синів: Яхат.
<p>23 А сини <i>Хевронові</i>: Єрійя, другий — Амарія, третій — Яхазіїл, четвертий — Єкам'ам.
<p>24 Сини Уззіїлові: Міха, сини Міхині: Шамір.
<p>25 Брат Міхи — Їшшійя, сини Їшшійїні — Захарій.
<p>26 Сини Мерарієві: Махлі та Муші, сини Яазійї — Бено.
<p>27 Сини Мерарієві, від Яазійї: Бено, і Шогам, і Заккур, і Іврі.
<p>28 У Махлі: Елеазар, у нього не було синів.
<p>29 Від Кіша, сини Кішові: Єрахмеїл.
<p>30 А сини Мушієві: Махлі, і Едер, і Єрімот. Оце сини Левитів, за домом їхніх батькі́в.
<p>31 І кидали жеребки́ і вони відповідно до братів своїх, Ааро́нових синів, перед царем Давидом, і Садо́ком, і Ахімелехом, і го́ловами <i>дому</i> батьків священиків та Левитів, го́лови родин нарівні зо своїм меншим братом.

<h4>25</h4>
<p>1 І відділи́в Давид та зверхники війська на службу синів Асафа, і Гемана, і Єдутуна, що прові́щували на ци́трах, і на а́рфах, і на цимба́лах. А число їх, людей праці до служби, було <i>таке</i>:
<p>2 від Асафових синів: Заккур, і Йосип, і Нетанія, і Асар'їла, Асафові сини, при Асафі, що пророкував при царі.
<p>3 Від Єдутуна, Єдутунові сини: Ґедалія, і Цері, і Ісая, Хашавія, і Маттітія, — ше́стеро при своєму батькові Єдутуні, що пророкував на цитрі на дяку та на хвалу Господе́ві.
<p>4 Від Гемана, Геманові сини: Буккійя, Маттанія, Уззіїл, Шевуїл, і Єрімот, Хананія, Ханані, Еліата, Ґіддалті, і Ромамті, Езер, Йошбекаша, Маллоті, Готір, Махазіот.
<p>5 Усі ці — сини́ Гемана, царсько́го прозорли́вця в Божих слова́х, щоб підви́щувати силу. І дав Бог Геманові чотирна́дцять синів та три дочки́.
<p>6 Усі вони <i>були</i> при своє́му батькові, на співі Господнього дому, на цимба́лах, на а́рфах та ци́трах для служби в Божому домі; при царі — Асаф, Єдутун та Геман.
<p>7 І було їхнє число з їхніми брата́ми, ви́вченими співу для Господа, усіх розуміючих, — двісті й вісімдеся́т і вісім.
<p>8 І кинули вони жеребки́, черга́ відповідно черзі, як мали́й, так <i>і</i> великий, учитель з у́чнем.
<p>9 І вийшов перший жеребо́к від Асафа для Йо́сипа, другий — Ґедалія, він і брати́ його та сини́ його, дванадцять.
<p>10 Третій Заккур, сини його та брати його, дванадцять.
<p>11 Четвертий — для Їцрі, сини його та брати його, дванадцять.
<p>12 П'ятий — Нетанія, сини його та брати його, дванадцять.
<p>13 Шо́стий — Буккійя, сини його та брати його, дванадцять.
<p>14 Сьо́мий — Єсар'їла, сини його та брати його, дванадцять.
<p>15 Во́сьмий — Іса́я, сини його та брати його, дванадцять.
<p>16 Дев'ятий — Маттанія, сини його та брати його, дванадцять.
<p>17 Десятий — Шім'ї, сини його та брати його, дванадцять.
<p>18 Одинадцятий — Азаріїл, сини його та брати його, дванадцять.
<p>19 Дванадцятий — для Хашав'ї, сини його та брати його, дванадцять.
<p>20 Тринадцятий — для Шуваїла, сини його та брати його, дванадцять.
<p>21 Чотирна́дцятий — для Маттітії, сини його та брати його, дванадцять.
<p>22 П'ятнадцятий — для Єремота, сини його та брати його, дванадцять.
<p>23 Шістнадцятий — для Хананії, сини його брати його, дванадцять.
<p>24 Сімнадцятий — для Йошбекаші, сини його та брати його, дванадцять.
<p>25 Вісімнадцятий — для Ханані, сини його та брати його, дванадцять.
<p>26 Дев'ятнадцятий — для Маллоті, сини його та брати його, дванадцять.
<p>27 Двадцятий — для Елійяти, сини його та брати його, дванадцять.
<p>28 Двадцять і перший — для Готіра, сини його та брати його, дванадцять.
<p>29 Двадцять і другий — для Ґіддалті, сини його та брати його, дванадцять.
<p>30 Двадцять і третій — для Махазіота, сини його та брати його, дванадцять.
<p>31 Двадцять і четвертий — для Ромамті-Езера, сини його та брати його, дванадцять.

<h4>26</h4>
<p>1 Че́рги придве́рних, від Кора́хівців: Мешелемія, син Коре, з Асафових синів.
<p>2 А в Мешелемії сини: перворо́джений — Захарій, другий — Єдіаїл, третій — Зевадія, четвертий — Ятніїл,
<p>3 п'ятий — Елам, шостий — Єгоханан, сьомий — Ел'єгоенай.
<p>4 А в Овед-Едома сини: перворо́джений — Шемая, другий — Єгозавад, третій — Йоах, четвертий — Сахар, і п'ятий — Натанаїл,
<p>5 шо́стий — Амміїл, сьо́мий — Іссахар, во́сьмий — Пеуллетай, бо поблагословив його Бог.
<p>6 У сина його Шемаї народи́лися сини, що панували над домом їхнього батька, бо вони — хоробрі вояки́.
<p>7 Сини Шемаї: Отні, і Рефаїл, і Овед, Елзавад; його брати, мужі хоробрі, — Елігу та Шемахія.
<p>8 Усі ці — з Оведових сині́в; вони й сини та брати їхні — <i>кожен</i> хоробрий муж у силі до праці, шістдеся́т і два для Овед-Едома.
<p>9 А в Мешелемії <i>було</i> синів та братів, мужів хоробрих, вісімнадцять.
<p>10 А в Хоси, з синів Мерарі, сини: голова — Шімрі, бо <i>хоч</i> не був він перворо́джений, та батько його настановив його за голову:
<p>11 другий — Хілкійя, третій — Тевалія, четвертий Захарій; усіх синів та братів у Хоси — тринадцять.
<p>12 У цих <i>були</i> че́рги придве́рних, за головами мужчин, че́рги відповідно до їхніх братів на слу́ження в Господньому домі.
<p>13 І кинули вони жеребки́, як малий, так <i>і</i> великий, за домом їхніх батьків, для кожної брами.
<p>14 І впав жеребо́к на схід для Шелемії. І кинули жеребки́ для сина його Захарія, мудрого дорадника, і вийшов жеребок його на пі́вніч,
<p>15 для Овед-Едома, — на пі́вдень, а для синів його — комо́ри.
<p>16 Для Шуппіма та для Хоси — на за́хід, ра́зом із брамою Шаллехет, де підійма́ється битий шлях, ва́рта навпроти ва́рти.
<p>17 На схід — шість Левитів, на північ — четверо на день, на пі́вдень — четверо на день, а для комори — по двоє.
<p>18 Для Парбару на за́хід — четверо для битого шля́ху, двоє для Парбару.
<p>19 Оце че́рги придве́рних із синів Корахівців та з синів Мерарі.
<p>20 А Левити: Ахійя <i>був</i> над ска́рбами Божого дому та до скарбів святині.
<p>21 Сини Ладана, сини Ґершонівців, від Ладана, голови дому батьків, від Ладана Ґершонівця: Єхилі.
<p>22 Сини Єхіїлі: Зетам та Йоїл, брат його, над ска́рбами Господнього дому.
<p>23 Для Амрамівців, для Їцгарівців, для Хевронівців, для Аззіїлівців:
<p>24 Шевуїл, син Ґершома, сина Мойсея, — володар над скарбами.
<p>25 А брати його від Еліезера: його син — Рехавія, і його син Ісая, і його син — Йорам, і його син — Зіхрі, і його син — Шеломіт.
<p>26 Цей Шеломіт та брати його <i>були</i> над усіма́ ска́рбами святині, які посвятив цар Давид та голови <i>дому</i> батьків, і тисячники, і сотники та зверхники війська, —
<p>27 з во́єн та зо здо́бичі вони присвячували на підтри́мання Господнього дому, —
<p>28 і все, що посвятив прозорли́вець Самуїл, і Саул, син Кішів, і Авнер, син Нерів, і Йоав, син Церуїн, — усе посвячене <i>було</i> в руці Шеломіта та братів його.
<p>29 Від Їцгарівців: Кенанія та сини його — на зо́внішню роботу над Ізраїлем, на писарі́в та на су́ддів.
<p>30 Від Хевронівців: Хашавія та брати його, мужі хоробрі, тисяча й сім сотень, — над пере́глядом Ізраїля з другого боку Йорда́ну на за́хід, для всякої Господньої праці та для роботи царсько́ї.
<p>31 Від Хевронівців: Єрійя — голова для Хевронівця, для його наща́дків, за <i>домом</i> батьків. У сороковому році Давидового царюва́ння вони були досліджені, і серед них зна́йдено хоробрих мужів в гілеадському Язері.
<p>32 А брати його — мужі хоробрі, дві тисячі й сім сотень, го́лови <i>дому</i> батьків. І цар Давид настанови́в їх над Руви́мівцями і над Ґадівцями та над половиною племени Манасіїного для всякої Божої справи та справи царсько́ї.

<h4>27</h4>
<p>1 А Ізра́їлеві сини, за їхнім число́м, го́лови ба́тьківських <i>родів</i> і тисячники, і сотники та їхні уря́дники служили царе́ві щодо всякої справи відділів, що прихо́див та відхо́див місяць у місяць для всіх місяців року; один ві́дділ <i>мав</i> двадцять і чотири тисячі.
<p>2 Над першим відділом, на перший місяць — Яшов'ам, син Завдіїлів, а на відділ його — двадцять і чотири тисячі.
<p>3 <i>Він був</i> з Перецових синів, голова всіх військо́вих зверхників на перший місяць.
<p>4 А над відділом другого місяця — Ахохівець Додай, а володар його відділу — Міклот; а на його відділ <i>ішло</i> двадцять і чотири тисячі.
<p>5 Третій зверхник війська на третій місяць — священик Беная, голова, а на його відділ — двадцять і чотири тисячі.
<p>6 Цей Беная — ли́цар із тридцяти й над тридцятьма́; а над його ві́дділом був син його Аммізавад.
<p>7 Четвертий на місяць четвертий — Асаїл, брат Йоавів, а по ньо́му син його Зевадія; а на його ві́дділ — двадцять і чотири тисячі.
<p>8 П'ятий на місяць п'ятий — зверхник ізрах'янин Шамут, а на його відділ — двадцять і чотири тисячі.
<p>9 Шо́стий на місяць шостий — Іра, син текоянина Іккеша, а на його відділ — двадцять і чотири тисячі.
<p>10 Сьо́мий на місяць сьомий — пелонянин Хелец з Єфремових синів, а на його відділ — двадцять і чотири тисячі.
<p>11 Во́сьмий на місяць восьмий — хушанин Сіббехай з Зерахівців, а на його відділ — двадцять і чотири тисячі.
<p>12 Дев'ятий на місяць дев'ятий — анатонянин Авіезер з Веніяминівців, а на його відділ — двадцять і чотири тисячі.
<p>13 Десятий на місяць десятий — нетоф'янин Магарай з Зерахівців, а на його відділ — двадцять і чотири тисячі.
<p>14 Одина́дцятий на одина́дцятий місяць — пір'атонянин Беная з Єфремових синів, а на його ві́дділ — двадцять і чотири тисячі.
<p>15 Дванадцятий на дванадцятий місяць — нетоф'янин Хелдай з Отніїла, а на його відділ — двадцять і чотири тисячі.
<p>16 А над Ізраїлевими племе́нами <i>були</i>: для Руви́мівців — володар Еліезер, син Зіхрі; для Симеонівців — Шефатія, син Маахи.
<p>17 Для Левія — Хашавія, син Кемуїла, для Ааро́на — Садо́к.
<p>18 Для Юди — Елігу, з Давидових братів, для Іссаха́ра — Омрі, син Михаїлів.
<p>19 Для Завуло́на — Їшмая, син Овадії, для Нефталима — Єрімот син Азріїлів.
<p>20 Для Єфремових синів — Осі́я, син Азазії, для половини Манасіїного племени — Йоїл, син Педаї.
<p>21 Для половини Манасії в Ґілеаді — Їддо, син Захарія, для Веніямина — Яасіїл, син Авнерів.
<p>22 Для Дана — Азаріїл, син Єрохамів. Оце зве́рхникн Ізраїлевих племен.
<p>23 А Давид не перелічи́в їхнього числа від віку двадцяти літ і нижче, бо Господь сказав був, що розмно́жить Ізраїля, як зорі небесні.
<p>24 Йоа́в, син Церуїн, зачав був лічи́ти, та не скінчив. І був за те гнів на Ізраїля, і не ввійшло те число в число хроніки царя Давида.
<p>25 А над ска́рбами царськи́ми — Азмавет, Адіїлів син, а над ска́рбами на полі, у міста́х, і в се́лах та в ба́штах — Єгонатан, син Уззійї.
<p>26 А над тими, що робили польову́ роботу, для праці, <i>на</i> землі — Езрі, син Келувів.
<p>27 А над виноградниками — рам'янин Шім'ї, а над тим, що в виноградниках для запа́сів вина — шефам'янин Завді.
<p>28 А над оливками та над сикомо́рами, що в Шефелі, — ґедерянии Баал-Ханан; а над ска́рбами оливи — Йоаш.
<p>29 А над великою худобою, що пасеться в Шароні, — шаронянин Шітрай, а над великою худобою в доли́нах — Шафат, син Адлаїв.
<p>30 А над верблю́дами — їзмаїльтянин Овіл, а над осли́цями — меронотянин Єхдея.
<p>31 А над дрібно́ю худобою — гаґрянин Язіз. Усі оці — зверхники маєтку, що <i>мав</i> цар Давид.
<p>32 А Йонатан, Давидів дядько, <i>був</i> радник, він чоловік розумний та писар. А Єхіїл, син Нахмоніїв, <i>був</i> із царськи́ми сина́ми.
<p>33 А Ахітофель — радник цареві, а арк'янин Хушай — при́ятель царів.
<p>34 А по Ахітофелю — Єгояда, син Бенаї, та Евіятар, а зве́рхник царсько́го ві́йська — Йоав.

<h4>28</h4>
<p>1 І зібрав Давид усіх Ізра́їлевих князі́в, зверхників племе́н, і зверхників відділів, що служать цареві, і тисячників, і сотників, і зверхників усякого маєтку та добутку царя та синів його ра́зом з е́внухами та ли́царями, та всякого хороброго вояка до Єрусалиму.
<p>2 І встав цар Давид на но́ги свої та й сказав: „Послухайте мене, брати мої та наро́де мій! Я серцем своїм <i>був за те</i>, щоб збудувати храм миру для ковчега Господнього заповіту та на підні́жок ніг нашого Бога, й я пригото́вив <i>потрібне</i> на збудува́ння.
<p>3 А Бог сказав мені: Ти не збудуєш храма для Мого Йме́ння, бо ти муж во́єн і кров проливав.
<p>4 Та вибрав Господь, Бог Ізраїлів, мене з усього дому батька мого, щоб бути царем над Ізраїлем навіки, бо Юду вибрав Він на володаря, а серед Юдиного дому — дім батька мого, а серед синів мого батька — мене уподо́бав Собі, щоб настанови́ти царем над усім Ізраїлем.
<p>5 А зо всіх моїх синів, — бо багатьо́х сині́в дав мені Господь — то Він вибрав сина мого Соломона, щоб сидів на троні Господнього царства над Ізраїлем.
<p>6 І Він сказав мені: Соломон, син твій, — він збудує храма Мого та двори́ Мої, бо його Я вибрав Собі за сина, а Я бу́ду йому за Отця.
<p>7 І міцно поставлю Я царство його аж навіки, якщо він буде си́льний, щоб вико́нувати заповіді Мої та постано́ви Мої, як цього дня.
<p>8 А тепер на оча́х усього Ізраїля, Господнього збо́ру, та в ушах нашого Бога <i>говорю́ вам</i>: Додержуйте й досліджуйте всі заповіді Господа, Бога вашого, щоб ви посіли цей добрий Край і віддали <i>його</i> в спа́дщину по собі синам вашим аж навіки.
<p>9 А тепер, сину мій Соломо́не, знай Бога, Отця твого, і служи Йому всім серцем та всією душею, бо Господь вивідує всі серця та знає всякий витвір думо́к. Якщо будеш шукати Його, то ти зна́йдеш Його, а якщо залишиш Його, Він залишить тебе наза́вжди.
<p>10 Тепер дивися, що Господь вибрав тебе збудувати дім на святиню. Будь міцни́й та роби!“
<p>11 І Давид дав своєму синові Соломо́нові взори <i>Господнього дому</i>: притво́ру, і домів його, і скарбниць його, і го́рниць його, і кімна́т його внутрішніх, і дому для ковчегу,
<p>12 і взір усього, що було в дусі його́ для подвір'я Господнього дому, і для всіх кімна́т навко́ло, для ска́рбів Божого дому та для ска́рбів святині,
<p>13 і для ві́дділів священиків та Левитів, і для всякої праці служби Господнього дому, і для всяких рече́й для служби Господнього дому.
<p>14 <i>І дав він</i> золота — вагою для золота, для всіх речей кожної служби; <i>і срібла</i> для всіх срібних речей — вагою, для всіх речей кожної служби;
<p>15 і вагу для золотих свічників та золотих їхніх лямпа́док, — вагою кожного свічника та лямпадок його, і для срібних свічників, — вагою для свічника́ та лямпадок його, за роботою кожного свічника́.
<p>16 <i>І дав</i> золота вагою для столі́в хлібі́в показни́х, для кожного сто́лу і срібла для срібних столі́в,
<p>17 і виде́льця, і кропи́льниці, і чарки́ — чисте золото, і для золотих ке́ліхів — вагою для кожного ке́ліха, і для ке́ліхів срібних, — вагою для кожного келіха.
<p>18 А для кадильного жертівника — <i>дав</i> очищеного золота вагою, і на подобу воза, для золотих херувимів, що простягають <i>крила свої</i> й покривають над ковчегом Господнього заповіту.
<p>19 Усе це він зрозумів із письма з Господньої руки, <i>що була́</i> над ним, усі роботи взору.
<p>20 І сказав Давид до сина свого Соломона: „Будь си́льний і будь відважний, і роби, не бійся та не лякайся, бо Господь Бог, Бог мій, з тобою, — Він не покине тебе й не позоста́вить тебе аж до закі́нчення всієї праці роботи Господнього дому...
<p>21 А оце че́рги священиків та Левитів для всякої служби Божого дому. І <i>будуть</i> з тобою в усякій праці ре́вні люди, зді́бні на всяку службу, а начальники та ввесь наро́д, — на всі нака́зи твої“.

<h4>29</h4>
<p>1 І сказав цар Давид до всього збору: „Син мій Соломон, <i>що</i> його одного Бог вибрав, <i>ще</i> молодий та тенді́тний, а ця праця — велика, бо не для люди́ни ця будова, а для Господа Бога.
<p>2 А я всією своєю силою пригото́вив для храму свого Бога золото на золоті <i>речі</i>, і срібло — на срібні, і мідь — на мідяні, і залізо — на залізні, і дерево — на дерев'я́ні, камі́ння шога́мське та до оправ, каміння нофе́хське та кольоро́ве, і всякий дорогий камінь та бе́зліч мармуро́вого камі́ння.
<p>3 І ще, через моє зами́лування до дому Бога мого, є в мене скарб власного золота та срібла, — і <i>його</i> я віддав для дому свого Бога, понад усе, що я заготовив для святого храму:
<p>4 три тисячі талантів золота, офі́рського золота, і сім тисяч очи́щеного срібла на покриття́ стін тих домів;
<p>5 на кожну золоту <i>річ</i> та на кожну срібну, і на всяку працю рукою майстрів. І хто <i>ще</i> же́ртвує, щоб сьогодні напо́внити свою́ ру́ку поже́ртвою для Господа?“
<p>6 І стали же́ртвувати начальники ба́тьківських ро́дів та начальники Ізраїлевих племе́н, і тисячники та сотники, і начальники праці для царя.
<p>7 І дали́ вони на роботу Божого дому золота п'ять тисяч тала́нтів та десять тисяч даре́йків, і срібла десять тисяч талантів, і міді десять тисяч і вісім тисяч талантів, а заліза сто тисяч талантів.
<p>8 А в кого знайшло́ся при ньому дорогоцінне каміння, ті дали <i>його</i> до скарбни́ці Господнього дому, до руки Ґершонівця Єхіїла.
<p>9 І раді́в народ за їхню жертву, бо вони же́ртвували Господе́ві з ці́лого серця, а також цар Давид радів великою радістю.
<p>10 І поблагослови́в Давид Господа на оча́х усього збору. І сказав Давид: „Благословенний Ти, Господи, Боже Ізраїля, нашого батька, від віку й аж до віку!
<p>11 Твоя, Господи, могу́тність і сила, і ве́лич, і вічність, і слава, і все на небеса́х та на землі! Твої, Господи, ца́рства, і Ти підне́сений над усім за Голову!
<p>12 І бага́тство та слава — від Те́бе, і Ти пануєш над усім, і в руці Твоїй сила та хоро́брість, і в руці Твоїй — побільши́ти та зміцни́ти все.
<p>13 А тепер, Боже наш, ми дякуємо Тобі, і славимо Ім'я́ Твоєї ве́личі.
<p>14 І хто бо я, і хто народ мій, що маємо силу <i>так</i> же́ртвувати, як це? Бо все це — від Тебе, і з Твоєї руки дали́ ми Тобі.
<p>15 Бо ми прихо́дьки перед лицем Твоїм та чужи́нці, як усі наші батьки́! Наші дні на землі — мов та тінь, і немає трива́лого!
<p>16 Господи, Боже наш, уся ця бе́зліч, яку ми нагото́вили на збудува́ння Тобі храму для Ймення Твоєї святости, — із Твоєї руки́ вона, і все це — Твоє!
<p>17 І я знаю, Боже мій, що Ти виві́дуєш серце й любиш щирість. У щирості серця свого я поже́ртвував це все, а тепер бачу я з радістю наро́д Твій, який знахо́диться тут, що жертвує себе Тобі.
<p>18 Господи, Боже Авраама, Ісака та Якова, наших батькі́в, — збережи ж навіки цей на́прямок думо́к серця наро́ду Твого, і міцно скеру́й їхнє серце до Себе!
<p>19 А моєму синові Соломонові дай серце<f>[14]</f> ці́ле, щоб вико́нувати за́повіді Твої, свідо́цтва Твої та устави Твої, і щоб чинити все, і щоб збудувати цю тверди́ню, яку я пригото́вив!“
<p>20 І сказав Давид до всього збору: „Поблагословіть же Господа, вашого Бога!“ І ввесь збір поблагословив Господа, Бога своїх батькі́в, — і нахили́лися, і вклонилися всі до землі Господе́ві й царе́ві!
<p>21 І прине́сли вони для Господа жертви, і спалили цілопа́лення для Господа другого дня <i>від</i> того дня, — тисячу бичків, тисячу барані́в, тисячу ове́чок, і ливні їхні жертви, і бе́зліч жертов за всього Ізраїля.
<p>22 І вони їли й пили́ перед Господом того дня з великою радістю, і вдруге настанови́ли Соломона, Давидового сина, і пома́зали <i>його́</i> Господе́ві на володаря, а Садо́ка на священика.
<p>23 І сів Соломо́н на Господньому тро́ні за царя на місці свого батька Давида, і щасти́ло йому, і його слухався ввесь Ізра́їль.
<p>24 І всі князі́ та ли́царі, а також усі сини́ царя Давида піддали́ся під Соломона.
<p>25 І Господь ви́соко звели́чив Соломона на оча́х усього Ізраїля, і дав на нього вели́чність царства, якої не було перед ним ані на жодному царе́ві над Ізраїлем.
<p>26 І Давид, син Єссе́їв, царюва́в над усім Ізра́їлем.
<p>27 А дні, що він царював над Ізраїлем, були сорок літ: у Хевро́ні царював він сім років, а в Єрусалимі царював тридцять і три.
<p>28 І поме́р він у добрій сивині́, ситий днями,<f>[15]</f> бага́тством та славою, а замість нього зацарював син його Соломо́н.
<p>29 А діла́ царя Давида, перші й останні, ось вони описані в історії прови́дця Самуїла, і в історії пророка Ната́на, і в історії прозорли́вця Ґада,
<p>30 ра́зом з усім царством його, і лица́рськістю його́ та часами, що перейшли над ним і над Ізраїлем, та над усіма́ царствами тих країв.


